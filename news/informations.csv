,link,summaries,text
0,https://www.bbc.com/nepali/articles/cq5ggv295gvo,राष्ट्रपतिमा राष्ट्रिय सहमति हुनुपर्ने नेकपा माओवादी केन्द्रको अडानपछि सत्ता समीकरण फेरबदल हुने जोखिमले नेकपा एमालेमाथि दबाव बढ्दो छ।,"राष्ट्रिय सहमतिको निम्ति एमाले तयार नभए सरकार सङ्कटमा पर्दा नेपाली कांग्रेसले सहयोग गर्ने वचन दिएकाले प्रधानमन्त्री प्रचण्ड भने केही हदसम्म ढुक्क रहेको बताइन्छ। कांग्रेस प्रवक्ता प्रकाशशरण महत भन्छन्  “माओवादीले राष्ट्रपतिमा कांग्रेसलाई सहयोग गर्दा एमालेले समर्थन फिर्ता लिएमा कांग्रेसको समर्थन कायम रहन्छ।” गठबन्धन तोड्ने घोषित नीति लिएको कांग्रेसले त्यसो गर्ने कुरा अनौठो पनि देखिन्न। त्यो बुझेको एमालेमाथि प्रधानमन्त्री प्रचण्डले भने निरन्तर दबाव बढाइरहेको बताइन्छ। ‘राष्ट्रपति आफूलाई दिए पाँचै वर्ष सरकार चलाउन दिन एमाले तयार भइसकेको’ सन्देश प्रधानमन्त्रीले कांग्रेस नेताहरूसम्म पुर्‍याइसकेका छन्। एमाले नेताहरूका बुझाइमा कांग्रेससँग मिल्ने डर देखाएर प्रधानमन्त्री आफ्नो पदावधि लम्ब्याउन चाहन्छन्। उनीहरूका अनुसार प्रधानमन्त्रीले राष्ट्रिय सहमतिको कार्ड भने खोलिसकेका छैनन्। एमाले उपमहासचिव पृथ्वी सुब्बा गुरुङ भन्छन्  “राष्ट्रिय सहमति राष्ट्रिय सहमति भने पनि उहाँले त्यसको व्याख्या गर्नु भएको छैन।” ""कांग्रेस सहितको राष्ट्रिय सहमति भन्नु भएको हो भने सत्ता गठबन्धनले संयुक्त रूपमा गठबन्धनको उम्मेदवारको पक्षमा कांग्रेससँग भोट माग्नु पर्ने"" उनको भनाइ छ। नेता गुरुङ भन्छन्  “गठबन्धनले कांग्रेसलाई भोट हाल्ने कुरा त आउँदैन।” राष्ट्रिय जनमोर्चाका नेताहरूसँग शुक्रवार भएको भेटमा प्रधानमन्त्री प्रचण्डले राष्ट्रिय सहमतिको प्रयास भइरहेको भन्दै त्यसमा आफू अडिग गरेको बताएका छन्। शक्ति सन्तुलनका निम्ति एमालेलाई राष्ट्रपति दिन नहुने पक्षमा रहेको जनमोर्चाका अध्यक्ष चित्रबहादुर केसीले भने  “प्रधानमन्त्रीले राष्ट्रिय सहमतिको आधारमा राष्ट्रपति हुनुपर्छ भन्नुभयो।” त्यो अडानलाई आफ्नो पक्षमा पार्न कांग्रेस वा एमाले पाँचै वर्ष प्रधानमन्त्री बनाउन तयार हुन्छन् कि भन्ने अपेक्षा प्रधानमन्त्रीले पनि राखेको ठानिन्छ। तर कांग्रेस प्रवक्ता महतका अनुसार राष्ट्रपति पाउने सर्तमा प्रचण्डलाई पाँच वर्ष प्रधानमन्त्री दिन कांग्रेस तयार भएको खबर गलत हो। कतिपयले एमालेले सभामुख पाइसकेको र राष्ट्रपति लिने हो भने प्रचण्डलाई पाँच वर्ष प्रधानमन्त्री दिन एमाले तयार भए गठबन्धन जोगिने अनुमान गर्छन्। तर नेता गुरुङ भन्छन्  “भुईँको टिप्छु भन्दा पोल्टाको पोखिन सक्छ भन्ने माओवादीहरूले बुझ्नु पर्छ। किनकि यहाँ धेरै राजनीतिक शक्तिहरू बेइमान छन्  अरूद्वारा निर्देशित हुन्छन्  स्वायत्त निर्णय गर्ने हैसियत राख्दैनन्।” गठबन्धन टुटेमा प्रदेशका सरकारहरू पनि हेरफेर हुने देखिन्छ। त्यो अवस्थामा एमालेलाई विस्थापित गर्न कांग्रेस तयार नै छ। त्यसैले कतिपय एमाले नेताहरू गठबन्धन जोगाउन लचिलो भएर वैकल्पिक वा साझा उम्मेदवार खोज्नुपर्ने पक्षमा रहेको बताइन्छ। त्यस सन्दर्भमा नेता गुरुङले भने  “अहिले हामीले त्यसबारे छलफल चलाइसकेका छैनौँ। प्रश्नहरू त्यस ढङ्गले पनि उठ्ने गरेको छ। गठबन्धन कायम राख्न जसरी हुन्छ त्यसरी जानुपर्‍यो।” उनी गठबन्धनभित्र सबैको जित हुने गरी अघि बढ्नु पर्ने बताउँछन्। त्यसका विकल्पहरूबारे उनले केही खुलाएनन्। उनको भनाइ छ  “राष्ट्रपति एमालेले पाउने पुस १० को सहमति हो। त्यसलाई कसरी व्यवस्थित गर्न सकिन्छ  सन्तुष्ट गर्न सकिन्छ र 'विनविन'मा पुग्न सकिन्छ त्यसबारे सोच्दा राम्रै हुन्छ।” राष्ट्रपतिको उम्मेदवारी दर्ता अर्को हप्ता गर्नुपर्ने भएकाले एमाले र माओवादीले अब आआफ्ना विकल्पबारे खुलेर कुरा गर्ने र त्यससँगै भावि राष्ट्रपति र त्यसलाई लिएर हुनसक्ने सत्ताको खेल निर्णायक मोडमा पुग्ने ठानिएको छ। 2023 बीबीसी। अन्य वेबसाइटका सामग्रीहरूका लागि बीबीसी जिम्मेवार छैन।  "
1,https://www.bbc.com/nepali/news-64566814,"पोखरा अन्तर्राष्ट्रिय विमानस्थलमा माघ १ गते अवतरण गर्ने क्रममा यती एअरलाइन्सको विमान दुर्घटनामा पर्नुको प्रारम्भिक कारण 'बेस लेगमा दुवै इन्जिनका प्रोपेलरहरू फेदरमा गएको देखिएको' दुर्घटना जाँच आयोगले जनाएको छ।,के मानवीय ,त्रुटि,का कारण इन्जिनमा समस्या आउन सक्छ,? ","दुर्घटनामा परेको विमानको फाइल तस्बिर एउटा विज्ञप्ति जारी गर्दै आयोगले जहाजका दुवै इन्जिन प्रोपेलर फेदरमा किन गए भन्ने कुरा भने यकिन भइनसकेको र त्यसका लागि आयोगले प्राविधिक एवं मानवीय पक्षबारे थप अनुसन्धान अगाडि बढाइसकेको बताएको छ। आयोगले सिङ्गापुरस्थित ट्रान्सपोर्ट सेफ्टी इन्भेस्टिगेशन ब्यूरोमा फ्लाइट डेटा रेकर्डर र ककपिट भोइस रेकर्डर दुवैको डेटा विश्लेषण र अनुसन्धान गरेपछि पछिल्लो सूचना सार्वजनिक गरेको हो।  उक्त विवरण प्रकाशमा आएसँगै धेरैको बुझाइ प्राविधिक गडबडीकै कारण विमान दुर्घटनामा परेको हो भन्ने रहेको देखिन्छ। तर बीबीसीले कुराकानी गरेका विज्ञहरू भने प्रारम्भिक विवरणकै आधारमा त्यस्तो निष्कर्षमा पुगिहाल्न नसकिने बताउँछन्। त्यसो भए आयोगले प्रेस विज्ञप्ति सार्वजनिक गर्दै सङ्केत गर्न खोजेको कुरा के हो त? आयोगका सदस्यसचिव बुद्धिसागर लामिछाने प्रारम्भिक रूपमा वायुसेवा कम्पनीहरूलाई 'ककपिट म्यानूअल इन्पुट' दिने काममा अझ सावधान हुनुपर्छ भन्ने सजगता आइहालोस् भनेर विज्ञप्ति जारी गरिएको बताउँछन्।  के कारण दुर्घटना भयो भनेर थाहा पाउन थप अनुसन्धान आवश्यक पर्ने उक्त विज्ञप्तिले उल्लेख गरेको उनको भनाइ छ। ''सर्वसाधारणभन्दा पनि एटीआर (विमान) उडाउनेहरूलाई सजग हुन मद्दत पुगोस् भन्ने हो। अरू विस्तृत विवरण त पछि आउँछ। प्रारम्भिक प्रतिवेदन १० दिनको हाराहारीमा हामी निकाल्छौँ '' उनले भने।  जाँच आयोगले सार्वजनिक गरेको विज्ञप्तिमा यती एअरलाइन्सको विमान दुर्घटनामा पर्नुको प्रारम्भिक कारण 'बेस लेगमा दुवै इन्जिनका प्रोपेलरहरू फेदरमा गएको देखिएको' उल्लेख छ। विज्ञहरूका अनुसार एटीआरजस्ता विमानमा इन्जिनले घुमाउने पङ्खालाई प्रोपेलर भनिन्छ। जहाजलाई निश्चित गतिमा अघि तान्नका लागि प्रोपेलरमा हुने ब्लेडहरूको कोण परिवर्तन भइरहेको हुन्छ। दुर्घटना जाँच आयोगका सदस्य वरिष्ठ इन्जिनियर एकराजजङ्ग थापाका अनुसार विमान 'फेदर' गर्नु भनेको नौलो कुरा भने होइन।  उनका अनुसार विमानको इन्जिनमा समस्या आए पाइलटले आफैँ पनि फेदर गर्न सक्छन्। त्यस्तै इन्जिन बन्द गर्नुअघि पनि विमान फेदर गर्न सकिन्छ। ''फेदर गर्नु भनेको कुनै आश्चर्य कुरा होइन। सामान्य प्रक्रिया नै हो '' उनले भने। उनका अनुसार प्रोपेलरको ब्लेडहरू टेढो किसिमले बसे विमान अघि बढ्छ। धार सीधा अगाडि फर्केर बस्यो भने विमान अघि बढ्दैन र त्यो अवस्थालाई नै फेदर भएको भनिने उनी बताउँछन्।   अर्थात् जहाजलाई अघि नतान्ने अवस्थामा राख्नुलाई फेदर भनिन्छ। कुनै कारण आकाशमा इन्जिन रोकिए वा रोक्नुपरेमा विमान फेदर गर्नुपर्ने हुन्छ। पाइलटले गर्ने बाहेक इन्जिनमा समस्या आएको विमानले थाहा पाए स्वचालित रूपमा फेदर हुने पनि थापा बताउँछन्। ''दुई किसिमबाट यो (फेदर) हुन सक्छ। मानवीय त्रुटि पनि हुनसक्छ … अन्य समस्या आएर पनि होला भन्ने कुरा हो। तर दुई वटाकै (दुवै इन्जिन एकै पटक फेदर हुने) सम्भावना कम हुन्छ। त्यसैले ठ्याक्कै के कारणले (त्यस्तो) भयो भन्ने हालसम्म अनुसन्धानकै क्रममा छ '' थापाले भने।   गत जेठ महिनामा जोमसोमनजिकै तारा एअरको विमान दुर्घटना हुँदा २२ जनाको मृत्यु भएको थियो. उद्धारकर्मीका अनुसार पाँच जनाको शव विमान बजारिएको भीरभन्दा झन्डै ६० मिटर तल खोल्सामा भेटिएको थियो नेपाल वायुसेवा निगमका एक वरिष्ठ क्याप्टेनका अनुसार प्रोपेलरको कोण परिवर्तन भएपछि विमानको पङ्खाले हावा काट्ने प्रक्रिया रोकिन्छ र त्यसले विमानको उड्ने शक्ति गुम्छ। ''उडिरहने शक्ति गुमेपछि …दुइटै (प्रोपेलर) फेदरिङ भएपछि जहाजको लिफ्ट नै हराउँछ। लिफ्ट हराएपछि त भुइँमा झरिहाल्छ नि '' उनले भने। तर दुर्घटनामा परेको यती एअरलाइन्सको हकमा विमान आफैँ फेदरिङ भएको हो वा विमान चालकले गल्ती गरेर लिभरलाई पछि पठाएको हो वा इन्जिन नै फेल भएको हो भन्ने कुरा भने  फ्लाइट डेटा रेकर्डर (एफडीआर) को पूर्ण विवरण सार्वजनिक भएपछि मात्रै थाहा हुने उनको पनि बुझाइ छ।  ''दश हजार फिटमा भएको भए सायद जहाज ग्लाइड गरेर फेरि त्यसलाई रिस्टार्ट गर्न मिल्थ्यो होला। तर ५००-६०० फिट पनि नुहुँदा त तल झर्छ '' उनले थपे।   सेफ्टी म्याटर्स फाउन्डेशनका संस्थापक भारतीय क्याप्टेन अमित सिंहका अनुसार आयोगले जारी गरेको प्रारम्भिक विवरण त्यति स्पष्ट छैन। दुर्घटनामा परेको यती एअरलाइन्सको विमानको एफडीआरले इन्जिन फेल भएको नभएको जानकारी दिने उनी बताउँछन्। ''उनीहरूले इन्जिनबारे केही बोलेका छैनन्। सूचनाको एउटा अंश मात्रै उनीहरूले दिएका छन्। त्यसको उद्देश्य के हो  मलाइ थाहा छैन। यसले झन् बढी अनुमानहरूलाई बढावा दिन्छ '' सिंहले भने। विमानका दुवै इन्जिन एकै समयमा फेल हुने सम्भावना अत्यन्त न्यून हुने उनी बताउँछन्। त्यस्तो अवस्था चराका कारण हड्सन नदीमा भएको दुर्घटनामा मात्रै देखिएको उनी बताउँछन्। ''तर यहाँ चरा इन्जिनमा ठोकिएको भनिएको छैन '' उनले थपे। नवनिर्मित पोखरास्थित अन्तर्राष्ट्रिय विमानस्थलमा दुर्घटनामा परेको यती एअरलाइन्सको विमानले सामान्य अवस्थामा प्रयोग हुने रनवेको साटो अर्कै रनवेमार्फत् अवतरण गर्न अनुमति माग गरेको विवरण सार्वजनिक भएका थिए। विमानमा इन्जिनको समस्या भएको भए चालक दलले अवतरण गर्न झन् ढिलाइ किन गर्थे भन्ने तर्क उनको छ। सिंह विगतमा पनि एटीआर विमानको प्रोपेलरमा तीव्र भाइब्रेशनको इतिहास रहेको बताउँछन्। त्यस्तो अवस्थामा कुन इन्जिनका कारण भाइब्रेशन उत्पन्न भएको हो पत्ता लगाउन चालक दललाई अप्ठ्यारो हुन्छ। उनका अनुसार विद्यमान प्रोटोकलअनुसार त्यस्तो अवस्थामा सुरुमा पाइलटले दोस्रो इन्जिन फेदर गर्नुपर्ने हुन्छ। त्यस्तो गर्दा भाइब्रेशन रोकिए समस्याको पहिचान भइहाल्छ।  तर उक्त इन्जिन फेदर गर्दा समेत भाइब्रेशन नरोकिए इन्जिन दुईलाई पूर्ववत् अवस्थामा फर्काएर (अन्फेदर गरेर) पहिलो इन्जिन फेदर गर्नुपर्ने हुन्छ। ''त्यसकारण यो कठिन चरण हो खासगरी विमान अवतरण हुने बेलामा '' सिंहले भने। युरोपेली हवाई सुरक्षासम्बन्धी निकायहरूले समेत यी कार्य उपयुक्त नरहेको र यसले पार्न सक्ने समस्या बारे आफूहरू चिन्तित रहेको जनाएको उनको भनाइ छ। काठमाण्डूबाट चालकदलका चार र ६८ यात्रुसहित उडेको यती एअरलाइन्सको ATR 72 विमान अवतरणको अनुमति लिइसकेपछि नवनिर्मित पोखरा अन्तर्राष्ट्रिय विमानस्थलनजिकै दुर्घटनामा पर्‍यो। उक्त विमान १५.५ वर्षअघि निर्माण भएको बुझिएको छ। विमानस्थलका अधिकारीहरूका अनुसार माघ १ गते आइतवार बिहान मौसम सफा र उडानहरू नियमित थिए। विमानचालक कमल केसीको कप्तानीमा रहेको उक्त विमानले एअर ट्राफिक कन्ट्रोलरबाट अवतरणका लागि 'क्लिअरन्स' पनि पाइसकेको थियो। उक्त विमानस्थलमा पूर्व र पश्चिम दुवैतिरबाट अवतरण गर्न मिल्छ। हवाइ सुरक्षालाई लिएर नेपालमा बारम्बार आवाज उठ्ने गरेको छ विमानले पहिला पूर्व दिशामा अवस्थित 'रनवे थ्रीजीरो'बाट अवतरण गर्ने अनुमति पाएको थियो। ""तर विमान १५ माइलनजिकै (झन्डै २४.५ किलोमिटर) आइसकेपछि चालकदलले 'रनवे वनटू' (पश्चिमी छेउ) बाट अवतरण गर्ने अनुमति माग्यो "" विमानस्थलका एक अधिकारीले बीबीसी न्यूज नेपालीलाई भने।  ""आवाज पुरुषको थियो अर्थात् विमानचालक केसीले नै अनुमति मागेका हुन् "" उनले भने। एटीसीबाट विमानले अनुमति पायो पनि। केसी इन्स्ट्रक्टर पाइलट (आईपी) अर्थात् प्रशिक्षक विमानचालक थिए।  चालकदलमा सहचालक अञ्जु खतिवडा पनि थिइन्। त्यो दिन पोखराका लागि उनीहरूको त्यो दोस्रो उडान थियो। विमान अवतरण गर्न अनुमति लिएर धावनमार्गको दिशा परिवर्तन गर्नु सामान्य नै मानिन्छ। अवतरण गर्न बाधा भए नभएको र हवाई ट्राफिकसम्बन्धी अन्य कुरा  मौसम र चराको गतिविधि र विमानको आवश्यकता हेरे त्यस्तो अनुमति दिइने गरेको छ। अनुमति पाएपछि अवतरण गर्न मोडिएको उक्त विमान पोखराको पुरानो र भर्खरै सञ्चालनमा आएको नयाँ विमानस्थलको बीचतिर सेती नदीको खोँचमा गएर बज्रियो।  विमानभित्र रहेका एक भारतीय यात्रुले सो क्रममा फेसबुक लाइभ गरेको खुलेको छ। सामाजिक सञ्जालमा पछि भाइरल भएको उनले खिचेको भिडिओमा विमान ठोकिनुअघि कुनै अस्वाभाविक घटना भएको देखिँदैन। माघे सङ्क्रान्तिको उत्सव मनाइरहेका मानिसहरूका लागि उक्त दुर्घटना नेपालमा तीन दशकयता भएको सबैभन्दा ठूलो दुर्घटना बन्न पुग्यो। यती एअरलाइन्सको उक्त 9N-ANC उडान काठमाण्डूबाट बिहान १०:३० बजे उडेको थियो। विश्वभरि हुने उडानबारे तत्काल तथ्याङ्क अभिलेखमा राख्ने वेबसाइट Flightradar24 ले उक्त विमान बिहान १०:५७ बजे समुद्र सतहबाट २ ८७२ फिट (झन्डै ८७६ मिटर) को उचाइमा रहेको देखाउँछ। त्यसपछि भने विमानबाट सबै सङ्केत प्रवाह हुन रोकियो। पोखरा अन्तर्राष्ट्रिय विमानस्थल २ ६३६ फिटको उचाइमा छ। तर फ्लाइटरेडारले देखाएको उचाइ त्रुटिपूर्ण हुनसक्ने पोखरा विमानस्थलका एक अधिकारीले बताए। दुर्घटनाबारे अनुसन्धान भइरहेकाले उनले आफ्नो नाम उल्लेख नहोस् भन्ने चाहेका छन्। ""ब्ल्याक बक्सको फ्लाइट डेटा रेकर्डरको अध्ययनपछि अवतरणका क्रममा के भएको थियो र विमान कसरी खस्यो भन्ने स्पष्ट हुन्छ "" उनले भने। अहिले नेपालमा २१ वटा वायुसेवा कम्पनी छन्। तीमध्ये नौवटाले 'फिक्स्ड विङ' वायुयान अर्थात् सर्वसाधारणले बुझ्ने भाषामा भन्नुपर्दा हवाईजहाज मात्रै  १२ वटाले रोटर विङ वायुयान अर्थात् हेलिकप्टर मात्रै र एउटा कम्पनीले दुवै खालका वायुयान उडाउँदै आएको प्राधिकरणले जनाएको छ। नेपालमा विमान दुर्घटना भएपछि अनुसन्धान गरेर सम्भावित कारण खोज्ने प्रयास हुने गरेको भए पनि दुर्घटना हुने क्रम रोकिएको छैन। सन् २०१२ देखि २०२१ सम्म विमान दुर्घटनाबारे अनुसन्धानपछि जाँचबुझ आयोगहरूले १७५ वटा सिफारिसहरू गरेका थिए। तीमध्ये १३१ वटा सिफारिस पूर्णतः पालना गरिएको र ११ वाट आंशिक रूपमा गरिएको नेपाल नागरिक उड्डयन प्राधिकरणले आफ्नो प्रतिवेदनमा जनाएको छ। तर १९ वटा सिफारिस पालना नगरिएको र १४ वटा लागु गर्नुनपर्ने उसले जनाएको छ। तैपनि नेपालमा किन बारम्बार हुन्छ हवाई दुर्घटना? यो प्रश्न नेपाली अधिकारी र नागरिक उड्डयन क्षेत्रमा रुचि भएका विज्ञले मात्र हैन सर्वसाधारण नागरिकहरूले पनि गरिरहेका छन्। यती एअरलाइन्सको विमान दुर्घटनाग्रस्त भएपछि नेपालको हवाई सुरक्षाबारे धैरले चासो व्यक्त गरेका छन्। नेपालमा सन् १९४६ देखि अहिलेसम्म ६८ वटा हवाई दुर्घटना हुँदा झन्डै ८८० जनाको मृत्यु भएको एभिएशन सेफ्टी नेटवर्कको तथ्याङ्कले देखाउँछ। दुर्घटनाको कारण मानवीय त्रुटिबाहेक विमानस्थलको भौगोलिक अवस्थिति र अकस्मात् मौसम परिवर्तन हुने गर्नुलाई मान्ने गरिएको छ। गत वर्ष प्रकाशित उड्डयन सुरक्षासम्बन्धी आफ्नो प्रतिवेदनमा नेपाल नागरिक उड्डयन प्राधिकरणले विमान दुर्घटना (प्रति १ ००० उडान घण्टा) र तिनमा मानवीय क्षति हुने क्रम ''ह्वात्तै घटेको'' दाबी गरेको थियो। प्राधिकरणका अनुसार सन् २०१२ देखि २०२१ सम्मको अवधिमा हेलिकप्टर दुर्घटनाको सङ्ख्या भने बढेको थियो। Nepal aviation accidents दश वर्षको अवधिमा 'फिक्स्ड विङ' विमान दुर्घटना हुनुका कारण विश्लेषण गर्दै प्राधिकरणले दुर्घटनामा तीन खालका 'उच्च जोखिम' वर्ग भएको औँल्याएको थियो। उच्च जोखिमका वर्गमध्ये सीएफआईटीका कारण दुईतिहाईभन्दा बढी मानवीय क्षति पुगेको थियो। प्राधिकरणका अनुसार एसटीओएल (शोर्ट टेक-अफ एन्ड ल्यान्डिङ) अर्थात् छोटो धावनमार्ग भएका विमानस्थलमा सञ्चालित विमानहरू बढी सङ्ख्यामा (१७ मध्ये १४) दुर्घटनामा परेका थिए। उड्डयनको भाषामा सीएफआईटी भनेको विमानचालकको पूर्ण नियन्त्रणमा रहेको विमान त्रुटिवश कुनै भूभाग  पानी वा अवरोध गएर ठोकिनु हो। यस किसिमका दुर्घटनाहरू प्रायः विमान अवतरण गर्नुअघि वा गर्दागर्दैको चरणमा हुने गरेका छन्। चालकदल तथा एअर ट्राफिक कन्ट्रोल (एटीसी) मध्ये एक वा दुवैको मानवीय त्रुटि  नियम उल्लङ्घन वा गल्ती तथा प्राविधिक त्रुटि र मौसमी कारणले पनि यस किसिमको दुर्घटना हुने गरेको पाइएको क्याप्टेन रामेश्वर थापा बताउँछन्। ""तपाईँ न मौसम फेर्न सक्नुहुन्छ न त भौगोलिक अवस्थिति "" नेपाल नागरिक उड्डयन प्राधिकरणका पूर्वमहानिर्देशक सञ्जीव गौतमले भने। ""प्रायः मरेर जाने विमानचालकको दोष देखाउने गरिएको छ। तर हामीले के बुझ्नुपर्छ भने चालकभन्दा माथि वायुसेवा कम्पनी र उसमाथि नागरिक उड्डयन प्राधिकरण छ "" उनले भने। ""विमानचालकको दोष हो भने त्यो प्रणालीको पनि दोष हो।"" 2023 बीबीसी। अन्य वेबसाइटका सामग्रीहरूका लागि बीबीसी जिम्मेवार छैन।  "
2,https://www.bbc.com/nepali/news-62165019,"नेपालमा प्रत्येक वर्ष आगलागीका धेरै घटना हुने गरेका छन्। तिनमा धनजनको क्षति पनि हुने गरेको छ।,अनि यो पनि",आगलागीबाट बर्सेनि दर्जनौँ मानिस हताहत हुने गरेको प्रहरीको तथ्याङ्कले देखाउँछ। ती घटनामध्ये धेरैजसो घरमा हुने आगलागी हुन्। घरमा कस्तो चिजबाट खतरा हुन्छ र घरमा हुने आगलागीका घटना कसरी कम गर्न सकिन्छ? हेर्नुहोस् सृजना श्रेष्ठले बनाएको यो भिडिओ। 2023 बीबीसी। अन्य वेबसाइटका सामग्रीहरूका लागि बीबीसी जिम्मेवार छैन।  
3,https://www.bbc.com/nepali/articles/cldld4z5497o,सरोगेसी भनिने भाडाको कोखबाट बच्चालाई जन्म दिने सेलिब्रिटीहरूको बढ्दो सूचीमा गत साता अमेरिकी सञ्चारकर्मी र व्यवसायी पेरिस हिल्टन पनि थपिइन्। हामीले आफ्नो कोख भाडामा दिनेहरूको कुरा निकै कम मात्रै सुन्न पाउँछौँ। तर शन्ना सेन्ट क्लेयरले यस्तो काम गज्जब वा डरलाग्दो के हुन्छ? भनेर बताएकी छिन्। ,शन्नाको फोनमा बत्ती बल्छ। त्यो फोन क्याथरिनले गरेकी हुन्छिन्।  जहाँसम्म शन्नालाई सम्झना छ क्याथरिनले हेलोसम्म पनि नभनी कुरा सुरु गर्छिन्: “सुन त्यो कुरा तिमीले समाचारबाट थाहा पाउनुअघि नै म भन्न चाहन्छु। मैले अर्को पनि सरोगेट प्रयोग गरेकी थिएँ र उनले भर्खरै बच्चा जन्माएकी छिन्।” आफूलाई सम्हाल्न शन्ना थचक्क बसिन्। क्याथरिनको बच्चा उनको कोखमा आएको केही साता मात्रै भएको थियो। क्याथरिनको आफू मात्र एक्लो सरोगेट नभएको उनले त्यही बेला मात्रै थाहा पाएकी थिइन्।  तर अब क्याथरिनले सन्नाको पेटमा भएको बच्चा पनि चाहन्छिन् त? उनको मनमा कुरा खेल्यो। त्यसको भोलिपल्टका लागि तय भएको नियमित जाँचपछि छलफल गर्ने वाचा गर्दै उनले संवाद टुङ्ग्याइन्। त्यसको केही घण्टापछि शन्नाले क्याथरिनलाई सन्देश पठाइन्।  “समाचार सुनेर मलाई अचम्म लागे पनि तिम्रोलागि म खुसी छु। बच्चा भएकोमा खुसी मनाउनु। मेरो जाँचपछि कुरा गरौँला ” उनले लेखिन्।  क्याथरिनले उनको सन्देशको जवाफ दिइनन्। उनले भोलिपल्ट पनि कल गरिनन्।  शन्नाले महिलासम्बन्धी म्यागेजिनबाट सरोगेसीको संसारबारे पहिलो पटक थाहा पाएकी थिइन्। त्यति बेला उनका तीन जना बच्चाहरू घरबाहिर खेलिरहेका थिए र उनी तातो पिएर सोचमग्न भएकी थिइन्।  उक्त लेखले सरोगेसीलाई अनुमोदन गर्दै कसैले पैसाकै लागि गरे पनि एकल आमा वा बाबु  बाँझोपना भएका जोडी र लैङ्गिक अल्पसङ्ख्यक परिवारका लागि यो उपहार भएको तर्क गरेको थियो।  बच्चाका अभिभावक र सरोगेट आमाकाबीच हुने शक्ति र पैसा खाडल र त्यसले निम्त्याउने समस्याबारे उक्त लेखमा केही भनिएको थिएन।  बल्ल ३० वर्ष पुग्दै गरेकी र यसअघिका तीन वटा गर्भावस्था सहजै पार गरेकी शन्नालाई यसले आकर्षित गर्‍यो।  उनी र उनका श्रीमान्‌ले सरोगेसी एजेन्सीमा कैयौँ प्रश्नहरूका उत्तर दिए। उनीहरूलाई मनोचिकित्सक र डाक्टरले मूल्याङ्कन गरे शन्नाको भनाइमा र वकिलसँग दर्जनौँ बैठकहरू भए।  त्यसको एक सातापछि उनलाई फोन आयो। एउटा सेलिब्रिटी जोडी जेनिफर र मार्कले उनको व्यक्तिगत विवरण हेरेर भेट्नका लागि न्यूयोर्क बोलाए।  उनीहरू दयालु भएको र आफ्नो जीवनसँगै बालबच्चाबारे पनि बुझ्ने प्रयास गरेको उनले सुनाइन्। उनले क्लिनिकमा जाने होटेल इन्धन खानेकुराको खर्च सहित र आफूले गर्दै आएको काम छोडेबापत पनि पैसा पाइन्। तीन वर्षमा उनले ५० हजार अमेरिकी डलर प्राप्त गरिन्।  उनी गर्भवती हुन निकै पटक प्रयास गर्नुपर्‍यो। तर जब उनले बच्चालाई जन्म दिइन् जेनिफर र मार्कले उनको हात समाएर आँसु झार्दै उनलाई धन्यवाद दिए। त्यसको केही महिनामा जेनिफरले नै क्याथरिनलाई चिनाइदिएकी थिइन्।  क्याथरिन निकै चर्चित परिवारकी थिइन् र लामो समयदेखि आफैँ बच्चा पाउन प्रयास पनि गरिरहेकी थिइन्। क्याथरिनले खर्च बचाउन सरोगेसी एजेन्सीमा नगई आफैँ वकिल खोजेर सम्झौता गर्ने प्रस्ताव गरिन्। यसअघि जेनिफरसँगै मानसिक अवस्थाको परीक्षणमा पनि पार पाइसकेको कारण देखाउँदै उनलाई त्यो पनि नगर्न भनियो तेस्रो पटकको अनुरोधमा उनले यो पनि मानिन्। गर्भमा अण्डा प्रत्यारोपणका लागि पहिलो पटक क्लिनिकमा गएको बेला क्याथरिन पनि पुगेकी थिइन। उनले शरीर ढाक्ने लामो कोट लगाएकी थिइन् र उनले अङ्गालो हाल्न खोज्दा पछि हटेपछि शन्नालाई उनी अलि फरक स्वभावको भएको भन्ने लाग्यो।  आफ्ना चालकसँग शन्नालाई होटेलमा छोड्न अह्राउँदै उनी छिट्टै त्यहाँबाट बाहिरिइन्।  पहिलो प्रयासमा गर्भ रहेन। दोस्रो प्रयासअघि क्याथरिनले शन्ना र उनका श्रीमान्‌लाई बेलुकाको खाना खान निम्ता गरिन्। क्याथरिनले उनलाई निजी विमान र विशेष फर्निचरहरूबारे सुनाइन्। शन्नालाई उनीहरूबीच केही कुरा पनि नमिल्ने जस्तो महसुस मात्रै भएन उनलाई निकै अप्ठ्यारो लाग्यो।  दोस्रो दिन क्लिनिकमा क्याथरिनले कुनै एउटा चक्कीको बोतल समातिरहेको देखेकी थिइन्। शन्ना निराश भएकै कारण अघिल्लो पटकको गर्भधारण प्रयास पनि सफल हुन नसकेको क्याथरिनको अनुमान थियो। उनले शन्नालाई एउटा चक्की दिइन् तर शन्नाले त्यो लिन मानिनन्।  क्याथरिनले निकै कर गरेपछि शन्नाले उक्त चक्की मुखमा राखिन्। तर यस पटक पनि उनी गर्भवती भइनन्।  तेस्रो पटक उनीहरू क्लिनिकमा भेट हुँदा क्याथरिन उनकी आमासँग नयाँ घरको नमुनाबारे फोनमै व्यस्त थिइन्। यो पटक शन्नाको गर्भ रह्यो। तर त्यसअघिको प्रयास गरिएको एक जना सरोगेटको गर्भ खेर गएको कुरा सुनाउँदै क्याथरिनले आफू उत्साहित नभएको कुरा गरिन्।  त्यसमा क्याथरिनले सरोगेट आमालाई नै दोष दिएकी थिइन्।  अर्को सरोगेटबाट भर्खरै बच्चा जन्मिएको खबर क्याथरिनले सुनाएपछि शन्नालाई निकै चोट पुगेको थियो। त्यसपछि उनी चुप लागेकी थिइन्। क्याथरिनले अझै पनि बच्चा चाहेकी छन् वा छैनन् भन्ने थाहा नभए पनि शन्नाले नियमित जाँच जारी राखिन्। तर त्यसको चार हप्तापछि उनको शरीरमा आवश्यक एक तत्त्वको कमीले गर्भ गएको उनलाई थाहा भयो। शन्नाले क्याथरिनलाई फोन गरिन् तर नउठेपछि सन्देश पठाएर दुखको खबर पठाइन्। क्याथरिनले छिट्टै फोन गर्ने जवाफ पठाए पनि कैयौँ सातासम्म उनको फोन आएन। आफूले पाउनुपर्ने पैसाका लागि शन्नाले फेरि सन्देश पठाइन्। तर क्याथरिनले आफूहरूको सम्बन्ध सकिएको र आफ्नो बच्चाको जन्मलाई लिएर शन्नाले देखाएको चिसोपना प्रति आफू स्तब्ध भएको जवाफ लेखिन्। उनलाई बिलहरू पठाउन भनियो। त्यसपछि उनीहरूको कहिल्यै कुरा भएन। त्यसको १० महिनापछि शन्नाकी आमाले क्याथरिनलाई टीभीमा देखिन्। उनले सरोगेट आमाहरूबारे निकै अपमानजनक टिप्पणी गरिरहेकी थिइन्। यो सुनेर शन्नाका आँखाबाट आँसु झरे। क्यालिफोर्नियामा विशिष्ट व्यक्तिहरूका लागि सरोगेसी एजेन्सी चलाउँदै आएकी आरिया सिम्युएल सरोगेसीबारे सेलिब्रिटीहरू पछिल्ला वर्षहरूमा खुल्न थाले पनि यो वर्षौँदेखि चलिरहेको बताउँछिन्।  उनी र उनकी व्यावसायिक साझेदार दुवै जना आफू पनि सरोगेट्स भइसकेका छन् जसले उनीहरूलाई यसका चुनौती बुझ्न अझै सजिलो बनाइदिएको छ।  “आफ्ना सहयोगीहरूसहित आउने उच्च पदस्थ व्यक्तिहरू सरोगेटका लागि डरलाग्दो हुन्छन् ” उनी सुनाउँछिन्।  राम्रा एजेन्सीहरूले सरोगेट आमालाई पनि सहज भए नभएको बुझ्ने र आवश्यक पर्दा उनको पक्षबाट पैरवी गरिदिने समेत गर्ने उनले बताइन्।   तर कतिपय सरोगेटहरूले पनि आफ्नो हद पार गरेका उदाहरणहरू उनले सुनाइन्। बच्चाका जैविक आमाबाबुसँग रियालिटी टीभी शो वा चलचित्रका लागि प्रस्ताव लिएर जानेजस्ता काम पनि कतिपयले गरेको उनले भेटेकी छिन्।  क्याथरिनसँग नमिठो अनुभव खेपेकी शन्नालाई त्यसको चार वर्षपछि अघिल्लो सरोगेसी एजेन्सीले उनी अर्को जोडीसँग भेट्न इच्छुक रहे वा नरहेकोबारे सोध्यो। उनले इच्छा देखाएपछि उनीहरूबीच भेट भयो र यो जोडी उनलाई मन पर्‍यो।  शन्नाले यो पटक जुम्ल्याहा बच्चालाई जन्म दिइन्।  दुई वटा राम्रा र एउटा खराब सरोगेसी अनुभव लिएकी शन्ना हिजोआज एउटा सैलुन चलाउँछिन्। उनकोमा कपाल काट्न आउने कतिपय ग्राहकहरूसँग पनि सेलिब्रिटी  सन्तान उत्पादन र परिवारबारे गफ हुन्छ। “म हरेक हप्ता बच्चाका लागि प्रयास गरिरहेका  भर्खरै बच्चा भएका  बच्चा गुमाएका  बच्चा नै नभएका  बच्चा नै नचाहने र सम्भव भएसम्मका उपाय लगाएर बच्चा जन्माउन चाहने मानिसहरूसँग कुरा गरिरहेकी हुन्छु ” शन्नाले सुनाइन्।   विश्वमा सरोगेसीबारे फरक फरक नियम छन्। युक्रेन  कोलम्बिया  मेक्सिको र रुसले व्यावसायिक सरोगेसीलाई अनुमति दिएका छन्। तर गैर आवासीय मानिसहरूका लागि नेपालसहित भारत  मेक्सिको  क्याम्बोडिया र थाइल्याण्डमा सरोगेसी प्रतिबन्धित छ।  2023 बीबीसी। अन्य वेबसाइटका सामग्रीहरूका लागि बीबीसी जिम्मेवार छैन।  
4,https://www.bbc.com/nepali/news-64423359,"सबैभन्दा खतरनाक प्राकृतिक विपद्‌मध्ये एक- चट्याङबाट जोगाउने प्रविधिमा २७० वर्षभन्दा बढी समयमा मुलभूत रूपमा कुनै परिवर्तन भएको छैन्। तर युरोपेली वैज्ञानिकहरूको एउटा समूहले उनीहरूले लेजरको प्रकाशको सहायताले चट्याङको दिशा मोड्न सफलता हासिल गरेको विश्वास गरिरहेका छन्।,कन्डक्टरको ,रूपमा ,वायुको प्रयोग","चट्याङ खतरनाक प्राकृतिक विपद हो चट्याङ एकदमै शक्तिशाली र चाखलाग्दो प्राकृतिक प्रक्रिया हो जुन खतरनाक पनि हुनसक्छ। सन् २०१९ को एउटा अध्ययनले वर्षेनी चट्याङले विश्वभर २४ ००० जनासम्म मानिसले ज्यान गुमाउने गरेको आकलन गरेको थियो। र सन् २०२० मा चट्याङले अमेरिकामा मात्रै घर र व्यवसायमा गरेर २ अर्ब डलर बराबरको क्षति गराएको इन्स्युरेन्स इन्फरमेशन इन्स्टिच्युटले जनाएको छ। सन् १७५२ मा बेन्जमिन फ्र्याङ्कलिनले लाइटनिङ् रडको आविस्कार गरेयता चट्याङसँग जुझ्ने प्रविधि लगभग उस्तै प्रकारको रहि आएको छ। जसको अर्थ यिनले क्षति व्यापक रूपमा कम गर्ने अपेक्षा विगतमा निक्कै कम थियो।  चट्याङबाट जोगिन प्रयोग गरिने प्रविधि अहिले पनि लगभग ३ सय वर्ष पुरानै छ तर अहिले युरोपेली वैज्ञानिकहरूको एउटा समूहले लेजरको प्रयोग गरेर चट्याङलाई तर्काउनसक्ने विधि विकास गरेको हुनसक्ने विश्वास व्यक्त गरेको छ।  स्विस पहाडको टाकुरामा लेजर लाइटनिङ रड (एलएलआर) ले सफलतापूर्वक चट्याङ्लाई दर्जनौँ मिटर परसम्म धकेलेको छ। सन् २०२१ यता युनिभर्सिटी अफ जिनिभा र प्यारिसको इकोल पोलिटेक्निक इन्स्टिच्युटको समूहले चार पटक यस्तो उपलब्धि हासिल गरिसकेका छन्। तर त्यसको नतिजाबारे यसै महिना मात्रै नेचर फोटोनिक्स जर्नलमा लेख प्रकाशित भएको हो।  चट्याङ रोक्ने रडहरू धातुका पोलहरू हुन् जुन भुईँसँग जडान गरिएको हुन्छ। तीनले विद्युतको चार्जलाई सोस्ने र तितरवितर गरिदिने काम गर्छन्। तर उनीहरूले  आफ्नो उचाईको लगभग बराबरको भुईँको व्यास क्षेत्रमा मात्रै सुरक्षा दिनसक्छन्।    ""यसको अर्थ एउटा १० मिटर अग्लो रडले १० मिटर व्यास भएको क्षेत्रलाई सुरक्षित बनाउन सक्छ "" प्यारीस मुख्यालय रहेको इकोल पोलिटेक्निकका भौतिकशास्त्री तथा परियोजनामा आवद्ध एक जना वैज्ञानिक एरेलिएन होउआर्डले बीबीसीलाई बताए।  ""तर हामीले हाम्रो चट्याङ रोक्ने छडलाई कति विस्तार गर्नसक्छौँ भन्नेमा एउटा सीमितता छ। त्यही भएर जब हामी विमानस्थल वा परमाणु केन्द्र जस्ता संवेदनशील क्षेत्रको चर्चा गर्छौँ प्रविधिमा पनि सीमितता छ।""  लेजर विमहरू लाइटनिङ रडहरू भन्दा धेरै परसम्म पुग्नसक्छन जसले सैद्धान्तिकरूपमा भन्दा नाटकीय ढङ्गले जमिनका सुरक्षित क्षेत्रहरूलाई विस्तार गरिदिन्छन्।  ""म ठान्छु कि ठूलो लेजरको सहयताले हामी सयौँ मिटर वा एक वर्ग किलोमिटरसम्मको क्षेत्रलाई सुरक्षा दिनसक्छौँ "" होउआर्ड भन्छन्।  उक्त परीक्षणको द्रूत क्यामेराले लिएको तस्बिर तर यो प्रणालीले काम कसरी गर्छ?  लेजरको प्रकाशको क्षमता वस्तुलाई छेडेर जान्ने सम्मको हुन्छ त्यही भएर लेजरले 'भर्चुअल' लाइटनिङ रडको भूमिका पनि खेल्न सक्छन्। उनीहरूले वायुलाई विद्युतीय रूपमा सम्वाहक बनाउन सक्छन्।   होउवार्ड भन्छन्  ""शक्तिशाली लेजरले यस्तो खालको प्रकाश उत्सर्जन गर्छन् जसले अक्सिजन र नाइट्रोजनका अणुहरूलाई हावामा छुट्टाछुट्टै बनाइदिन्छन् जसले त्यो हावालाई विद्युत प्रवाह हुनसक्ने बनाइदिन्छ।"" वैज्ञानिकहरूले २५ सय मिटर अग्लो स्वीस पर्वत सान्टिसलाई परीक्षण गर्ने थलो बनाएका थिए। उक्त थलो बिजुली चम्किएको निरीक्षण गर्न पहिलेदेखि प्रयोग हुँदै आएको थियो।  उक्त पाहाडको टाकुरामा एउटा टेलिकम्युनिकेशन कम्पनीको टावर पनि रहेको छ जसमा एउटा लाइटनिङ रड पनि छ। त्यो चट्याङबाट सर्वाधिक प्रभावित हुने युरोपको एउटा संरचनामा पर्छ। सन् २०२१ को जुनदेखि सेप्टेम्बरसम्म वैज्ञानिकहरूले द्रुत प्रकारका क्यामेराहरूको प्रयोग गरी उक्त टावरमा परेका चट्याङकाबारेमा तथ्याङ्क सङ्कलन गरेका थिए। आकाशतिर तेर्स्याइएको लेजर एक वर्षको परिणाम विश्लेषण गर्दा लेजरले चट्याङलाई ६० मिटर परसम्म तर्काएको वैज्ञानिकहरूले पाएका थिए। उक्त संरचनामा चट्याङ पर्नु अघिका चारवटै घटनामा लेजर संरचना अन गरिएको थियो।  ""त्यो ज्यादै रोचक परिणाम थियो र मेरो करिअरकै सबैभन्दा खुसीको क्षण थियो "" होउवार्ड स्वीकार गर्छन्।  तर हामीले लेजरलाई आकाशमा हानेर चट्याङलाई तर्काउने प्रविधि कार्यान्वयनमा ल्याएर लाइटनिङ रडहरूलाई विस्थापित गर्नुअघि धेरै कुरा गर्न बाँकी छ। उदाहरणका लागि अनुसन्धानकर्ताहरूले लामो दुरीसम्म लेजरहरूले चट्याङलाई डोर्‍याउन सक्छन कि सक्दैनन भन्ने निर्क्यौल गर्न बाँकी छ।  होउवार्ड भन्छन् उनको टोलीले नयाँ प्रविधिको वास्तविक प्रभावकारिता परीक्षण गर्न थप अनुसन्धानहरू गर्नु आवश्यक छ। ""तर हामीले विगतमा प्रयोगशाला परीक्षणमा के के देख्यौँ त्यो देखाएका छौँ। विगतमा लेजरलाई लाइटनिङ रडका रुपमा प्रयोग गर्न प्रस्ताव राख्ने वैज्ञानिकहरूलाई त्यो सम्भव छैन भनिएको थियो "" फ्रान्सेली भौतिकशास्त्रीले भने।   बेन्जामिन फ्र्याङ्कलिनको आविस्कारलाई अद्यावधिक गर्नुपर्ने समय भइसकेको छ ""तर त्यो बदलिरहेको छ किनभने लेजरहरू झन् झन् शक्तिशाली भइरहेका छन् र उनीहरूले हामीलाई त्यस्ता खालका परीक्षण गर्न दिइरहेका छन्।"" केही दशकअघि सबैभन्दा शक्तिशाली लेजरले एक सेकेन्डमा १० पटक प्रकाश उत्सर्जन गर्न सक्थ्यो। स्विटजरल्याण्डमा सन् २०२१ मा प्रयोग भएको लेजरले प्रति सकेन्ड १ ००० पटक प्रकाश उत्सर्जन गर्न सक्थ्यो। तर होउवार्डका अनुसार त्यसको मूल्य ज्यादै उच्च अर्थात् २ अर्ब डलर रहेको छ। अध्ययनहरूले जलवायु परिवर्तनका कारण विश्वभर चट्याङ्को सङ्ख्या अझ बढ्नसक्ने भविष्वाणी गरेका छन्। यस्तोमा बेन्जमिन फ्रयाङ्कलिनले लगभग ३ सय वर्ष अघि गरेको आविस्कारको विकल्प खोज्नु अत्यावश्यक बनिसकेको छ।  ""अहिले जुन अवस्था देखिएको छ  त्यसले विश्वभर असर पारिरहेको एउटा सुन्दर तर घातक प्रवृतिसँग जुझ्न हामी अझ राम्रोसँग तयार हुनुपर्छ भन्ने कारण हामीलाई दिएको छ "" ती भौतिकशास्त्रीको निष्कर्ष छ।   2023 बीबीसी। अन्य वेबसाइटका सामग्रीहरूका लागि बीबीसी जिम्मेवार छैन।  "
5,https://www.bbc.com/nepali/news-64540224,"दक्षिणपूर्वी टर्की र सिमाना जोडिएको सिरियामा सोमवार बिहान आएका दुईवटा शक्तिशाली भूकम्पका कारण हजारौँ मानिसको ज्यान गएको छ र घाइते भएका छन्।  ,यो पनि हेर्नुहोस्","पहिलो भूकम्प आएको केही घण्टापछि दोस्रो शक्तिशाली भूकम्प आएको थियो।  ती भूकम्पका कारण भएको मानवीय क्षति निकै बढी हुनसक्ने चेतावनी विश्व स्वास्थ्य सङ्गठन (डब्ल्यूएचओ) ले दिएको हो।  टर्कीको गाजियान्टेप प्रान्तमा आएको पहिलो भूकम्प ७.८ म्याग्निट्यूडको थियो। नेपालमा सन् २०१५ मा आएको विनाशकारी भूकम्प पनि ७.८ म्याग्निट्यूडकै थियो।  टर्कीमा परकम्पका रूपमा आएको दोस्रो भुइँचालो ७.५ म्याग्निट्यूडको थियो।  यस्तो भुइँचालोलाई ठूलो मानिन्छ।  टर्कीमा आएको पहिलो भूकम्पको केन्द्रबिन्दु जमिनको सतहभन्दा केवल १८ किलोमिटर मुनि थियो।  त्यसैले भवनहरू र अन्य भौतिक संरचनामा ठूलो क्षति पुग्यो। लन्डनस्थित यूनिभर्सिटी कलेजका जोखिम तथा विपद् न्यूनीकरण विभाग प्रमुख प्राध्यापक जोआना फोरे-वाकर भन्छिन् ""विगत १० वर्षमा दुई वटा मात्रै त्यति म्याग्निच्युडका र त्यसभन्दा अघिल्लो दशकमा चार वटा त्यस्ता विनाशकारी भूकम्प गएका छन्।"" तर भूकम्पको शक्तिका कारण मात्रै विनाश निम्तिने होइन। यो भूकम्प बिहान सबेरै आएका बेलामा मानिसहरू घरभित्रै सुतिरहेका थिए। घर तथा भवनहरू कति बलिया छन् कुराले पनि भूकम्पका कारण हुने क्षति फरक पर्न सक्छ।  पोर्ट्स्मथ यूनिभर्सिटीका ज्वालामुखी र जोखिम सञ्चारसम्बन्धी अध्यापन गरिरहेकी डा. कार्मेन सोलाना सिरिया र दक्षिण टर्कीमा भूकम्प प्रतिरोधात्मक संरचनाहरूको अवस्था निकै खराब रहेको बताउँछिन्। ""त्यसकारण अब जीवन बचाउने कुरा प्रतिकार्यमा निर्भर रहन्छ। बाँचिरहेका मानिसहरूको उद्धारका लागि २४ घण्टा निकै महत्त्वपूर्ण हुन्छ र ४८ घण्टा पछि जीवितै उद्धार गर्न सकिने सम्भावना निकै कम हुन्छ "" उनले भनिन्। यो यस्तो क्षेत्र हो जहाँ विगत २०० वर्षयता ठूलो भूकम्प आएको थिएन।  त्यसैले पनि पनि यहाँ भूकम्प आउँदा गरिनुपर्ने तयारीको मात्रा भूकम्प आइरहने क्षेत्रभन्दा निकै कम थियो।  पृथ्वीको भूगर्भ विभिन्न तह मिलेर बनेको हुन्छ। चट्टानहरूको त्यस्तो तहलाई प्लेट भनिन्छ।  ती एकअर्कासँगै टाँसिएर रहेका हुन्छन्। कहिलेकाहीँ प्लेटहरू यतायता हलचल गर्न खोज्छन्  तर एकअर्का हुने घर्षणका कारण रोकिन्छन्। तर कहिलेकाहीँ यस्तो दबाव सिर्जना हुन्छ जसका कारण प्लेटहरू एकअर्कामाथि खप्टिन पुग्छन् र अचानक सतहमा हलचल हुन्छ।  अहिले टर्कीमा अरेबियन प्लेट उत्तरतर्फ सरेर एनाटोलियन प्लेट थिचिएका कारण भूकम्प गएको हो। प्लेटहरूको घर्षण नै विगतमा भएका भूकम्पहरूको पनि कारण हो। यो क्षेत्रमा सन् १८२२ को अगस्टमा ७.४ म्याग्निट्यूडको भूकम्प गएको थियो। त्यो सोमवारको भूकम्पभन्दा निकै सानो हो। मापनमा सानो भए पनि उक्त भूकम्पका कारण उक्त क्षेत्रमा ठूलो क्षति भएको थियो। एलेपो सहरमा मात्रै ७ ००० मानिसले ज्यान गुमाएका थिए।  क्षति पुर्‍याउन सक्ने क्षमताका परकम्पहरू एक वर्षसम्म नै आइरहे। सोमवारको भूकम्पपछि पनि धेरै वटा परकम्पहरू आएका छन्। वैज्ञानिकहरूले यसअघिको ठूलो भूकम्पमा जस्तै परकम्पहरू निरन्तर आइरहने ठानेका छन्।  भूकम्प स्केलमा नापिन्छ। त्यसलाई म्याग्निट्यूड भनिन्छ। साधरणतया म्याग्निट्यूड २.५ वा त्यसभन्दा सानो कुनै पनि भूकम्प महसुस हुँदैन। तर मापन गर्ने उपकरणहरूले यस्ता भूकम्पको पनि पहिचान गर्छन्।  म्याग्निट्यूड ५.० सम्मका भूकम्पहरू आएको थाहा हुन्छ। तिनले क्षति पनि पुर्‍याउन सक्छन्।  टर्कीमा आएको ७.८ म्याग्निट्यूडको जत्रो भूकम्पले ठूलो क्षति पुर्‍याउन सक्ने भएकाले यस्ता भूकम्पलाई ""मेजर"" अर्थात् ठूलो भनेर वर्गीकरण गरिएको छ। म्याग्निट्यूड ८.० भन्दा ठूलो भूकम्प विनाशकारी हुन्छ। त्यसको केन्द्रबिन्दुवरपर रहेका स्थानमा ठूलो विध्वंश हुन सक्छ।  जापानको तटीय क्षेत्रमा सन् २०११ मा आएको भूकम्पको म्याग्निट्यूड ९.०  मापन भएको थियो। त्यसले त्यहाँको भूमिमा व्यापक क्षति निम्त्याएको थियो।  उक्त भूकम्पका कारण शृङ्खलाबद्ध सुनामीहरू आए। एउटा सुनामीका कारण जापानको एउटा परमाणुकेन्द्रमा ठूलो दुर्घटना भयो।  दक्षिण अमेरिकी राष्ट्र चिलेमा सन् १९६० मा गएको ९.५ म्याग्निट्यूडको भुइँचालोलाई अहिलेसम्म मापन गरिएकामधये ठूलो भूकम्प मानिएको छ। आमाको शवसँग नाभी जोडिएकी नवजात शिशु फेला परिन् भत्किएको भवनको भग्नावशेषबाट यसरी जीवितै उद्धार गरियो टर्कीमा रहेका नेपालीको त्रास र चिन्ता सम्झनामा फुकुशिमा: विश्व हल्लाएको त्यो पारमाणविक दुर्घटना 'काठमाण्डू यसरी पूर्वतिर सर्‍यो  पश्चिममा गएर अडियो' 2023 बीबीसी। अन्य वेबसाइटका सामग्रीहरूका लागि बीबीसी जिम्मेवार छैन।  "
6,https://www.bbc.com/nepali/articles/cyjyyew4zewo,"स्वीकारोक्ति: म सधैँ  ढिलो भैरहने मान्छे हुँ। कम्तीमा म सुध्रिने प्रयासमा छु।  ,वास्तवमा मैले बारम्बार र लाजमर्दो रूपमा यो लेख सिध्याएर बुझाउनका लागि दिइएको समयसीमा पनि कटाएँ। ,ढिलो गर्ने मानिसहरू अशिष्ट र अल्छी होइनन् ","म यसलाई ‘पत्रकारिताकै एक अभ्यासको रूप हो’ भनेर बहाना बनाउन पाए हुन्थ्यो भन्ने चाहन्छु। तर कुरा त्यसो होइन।  मलाई थाहा छ- यस्तो ढिलो गर्ने म एक्लो व्यक्ति होइन।  हाम्रा वरपर ढिलो भैरहने धेरैथरीका मानिसहरूका बारेमा हामी सबैलाई थाहा नै  छ: कोही कामकाजी दम्पत्तीका बच्चा हेरिदने मानिस हुन्छन् जो सधैँ  काममा ढिलो आउने हुन सक्छन्। अर्का त्यस्ता सहकर्मी  हुन सक्छन्  जसले सधैँ  उनलाई दिइएको काम समाप्त गर्ने  समयसीमाभित्र कहिल्यै काम पूरा गर्दैनन्।  अनि  तपाईँका  कोही त्यस्ता  साथी  पनि हुनसक्छन् जस्लाई सँगै खाना खानको लागि कतै बोलाउनु पर्यो भने  निश्चित समयभन्दा  ३० मिनेट अगाडिको समय दिएर बोलाउनु पर्ने हुन्छ।  कसैको अरूलाई पर्खाउने जुन बानी हुन्छ त्यो जस्तो रिस उठाउने व्यवहार अरू थोरै मात्र छन्।  तर कसैले तपाईँलाई पर्खाइरहेको बेला तपाईँको मनमा जस्तो  सुकै धारण बनेको भएपनि त्यसको अर्थ के होइन भने तपाईँका साथी वा तपाईँका सहयोगी स्वार्थी छन्।  ढिलोपनको  मनोविज्ञानमाथि  विचार गरी हेर्दा   त्यो मानिसको  मष्तिष्कले  कुनै हदसम्म सही ढङ्गले कार्य नगर्दा उत्पन्न हुन गएको नतिजा जस्तो देखिनसक्छ।  तर त्यसलाई ठिक गर्नका निम्ति पनि धेरै कुराहरू छन्। कारण भ्रमपूर्ण  हुँदाहुँदै पनि ढिलो गर्ने व्यक्तिप्रतिको धारणा प्राय: सधैँ नकारात्मक हुन्छ। ""उनीहरूलाई अव्यवस्थित  असङ्गठित  अशिष्ट र अरूका लागि विचार नगर्ने मानिसका रूपमा बुझ्न सजिलो छ "" संज्ञानात्मक (कग्नेटिभ) व्यवहारसम्बन्धी चिकित्सक तथा लन्डनमा चिकत्सकीय मनोविज्ञानको तालिम लिएका ह्यारिएट मेलोट  भन्छन्।  ""मेरो क्लिनिकमा आउनेहरू बाहेक अरू कोही ढिलो हुँदा म पनि रिसाउँछु।"" तर धेरै ढिलो गर्ने मानिसहरू कम्तीमा पनि केही हदसम्म व्यवस्थित हुन्छन् र साथीहरू  परिवार र मालिकलाई खुसी पार्न चाहन्छन्।  समयको पालना गर्न असमर्थ हुने मानिसहरूले प्रायः यो कुरा बुझ्छन् र ढिलो हुँदा आफ्नो सम्बन्ध  प्रतिष्ठा  करिअर र पैसामा कति नोक्सानी हुनसक्छ भनेर उनीहरूलाई धेरै पीडा र अप्ठ्यारो महसुस हुन्छ। 'नेभर बी लेट अगेन' पुस्तकमा डायना डेलोन्जोरले लेखेकी छिन्  ""केही व्यक्तिहरू छन् जसले अरूलाई पर्खाउन पाउँदा आनन्द लिन्छन्। यदि तपाईँ सामान्य हुनुहुन्छ भने  तपाईँले ढिलो हुने कुरालाई घृणा गर्नुहुन्छ। आलस्य तपाईँको श्राप हो।"" विशेषगरी एकदमै धेरै ढिलो हुँदा प्रस्तुत गरिने खासगरी केही कारण वा बहानाहरूलाई संसारभरि सहजै स्वीकार गरिन्छ। त्यस्ता कारणमा आफ्नो स्वास्थ्य खराब  भएको वा आफू दुर्घटनामा परेको जस्ता उदाहरणहरू पर्छन्।  तर अन्य केही बहानालाई सहज रूपमा लिएर स्वीकार्न त्यति सजिलो छैन।  ढिलो गर्ने कतिपय व्यक्तिहरू समयमै उपस्थित हुन नसक्नुलाई  समयको ख्याल गर्ने बानी भन्दा   महत्त्वपूर्ण कुराहरूमा ध्यान दिने र गहन विचार गर्ने आफ्नो बानी भएको बताउँदै त्यसबाट बच्न खोज्छन्।   त्यस्ता मानिसहरू सधैँ ढिलो हुने बानीलाई आफूले धेरै दबाबमा उत्कृष्ट काम गर्न सक्ने वा बिहान सबेरै उठ्नुको साटो लाटोकोसेरो जस्तै राति अबेरसम्म बसेर काम गर्न सक्ने बानी छ भनेर टार्छन्। लन्डनकी एकजना शिक्षिका जोआना भन्छिन् कहिलेकहीँ सोचाइमा भिन्नताका कारण ढिलो हुने उनको छवि बनेको हुनसक्छ। उनी आफ्नो थर बताउँन चाहन्नन्।   उनी भन्छिन्  ""एकजना साथीले भेट्न बोलाए  र 'सात बजेपछि जुनसुकै बेला आउँदा हुन्छ' भने तर म आठबजे वा त्यसपछि गएँ भने उनी रिसाउँछन्।""  सधैँ ढिलो हुनु तपाईँको गल्ती नहुन सक्छ। तपाईँको  व्यक्तित्व त्यस्तैखाले हुन पनि सक्छ।  विशेषज्ञहरू भन्छन्- समयनिष्ठ भावनाको कमी भएका व्यक्तिमा प्रायः समान खाले व्यक्तित्वसम्बन्धी लक्षणहरू हुन्छन्।  त्यस्ता लक्षणमा आशावादी  आफैँलाई नियन्त्रण गर्ने क्षमतामा कमी र चिन्ता वा रोमाञ्चकताको खोजीलगायत पर्छन्।  व्यक्तित्वमा देखिने भिन्नताले हामी कसरी समय बित्दै गएको अनुभव गर्छौं भनेर पनि व्याख्या गर्न सक्छौँ। सान डिएगो स्टेट युनिभर्सिटीमा मनोविज्ञानका प्राध्यापक जेफ कोन्टीले सन् २००१ मा एउटा अध्ययन गरे।  त्यसमा उनले सहभागीलाई टाइप ए (महत्वाकांक्षी र प्रतिस्पर्धी) टाइप बी (सृजनात्मक  प्रतिबिम्ब प्रस्तुत गर्ने र अन्वेषण रूचाउने) गरी दुई समूहमा विभाजन गरे।  उनले उनीहरूलाई घडीविना नै एक मिनेट बित्न कति समय लाग्छ भनेर बताउन भने।  करिब ५८ सेकेन्ड बित्दा समूह ए का मानिसहरूले एक मिनेट बितेको महसुस गरे।  समूह बी का सहभागीहरूले ७७ सेकेन्डपछि मात्र एक मिनेट बितिसकेको महसुस गरे।  टिम अर्बन एकजना प्रसिद्ध टेड (TED) वक्ता र स्व-घोषित 'ढिलो व्यक्ति' हुन्।  उनले सन् २०१५ मा ढिलो गर्नेहरूलाई ""आफूलाई पराजित गर्ने अनौठो बानी हुन्छ"" भनेर लेखेका छन्।  उनले त्यस्ता मानिसहरूलाई जनाउन एउटा नाम दिए: क्लिप (CLIP) त्यसको अर्थ ""सधैँ ढिलो हुने र मनस्थिति ठिक नभएका मानिसहरू"" भन्ने पनि उनले लगाए। वास्तवमै ढिलो हुनुका अन्य धेरै कारणहरू छन् तर धेरै आफैँले आफैँमाथि थुपारेका कारणहरू हुनेगर्छन्। जोआना सबैभन्दा कष्टकर उदाहरण भनेको विद्यालयको नतिजा  प्रतिवेदन लेख्नु रहेको बताउँछिन्। उनी भन्छिन्  ""म कहिले पनि समयसीमाभित्र त्यो काम सम्पन्न गर्न सक्दिन। त्यसले गर्दा मलाई त्यो कामका बारेमा वास्ता छैन भने जस्तो देखिन्छ। म स्कूले प्रतिवेदनकाबारे सोचेर हप्तौँ बिताउँछु र प्रत्येक बच्चाको मूल्याङ्कनबारे विचार गर्छु। यी प्रतिवेदनहरू तयार पार्न ढिलो हुन गएपछि त्यस विषयमा मेरो सोचाइ र चिन्ता अनि चासोको विषय ओझेलमा पर्न जान्छ।"" मेलोट भन्छन्- ढिलो गर्ने केही व्यक्तिहरूमा ""धेरै चिन्ताजनक मानसिक समस्या वा न्युरोलोजिकल अवस्था हुनसक्छ।"" उदाहरणका लागि मेलोट भन्छन्  ""चिन्ता निदान भएका मानिसहरू प्रायः निश्चित परिस्थितिहरूबाट टाढा रहन्छन्।"" ""कम आत्मसम्मानको भावना भएका व्यक्तिहरू उनीहरूको क्षमताको बारेमा आलोचनात्मक हुनसक्छन् जसले उनीहरूलाई आफ्नो काम जाँच गर्न थप समय लिन सक्छ।""  डाक्टर लिन्डा सापाडिन न्यूयोर्कमा निजी स्वास्थ्य सेवा प्रदान गर्ने मनोवैज्ञानिक हुन्।  उनी 'हाउ टु बिट प्रोक्रास्टिनेशन इन द डिजिटल एज' की लेखक पनि हुन्।  उनी भन्छिन् केही निरन्तरका ढिलाइ ""एकखाले अब्सेसिभ सोचसम्बन्धी समस्या""बाट आउँछ। छोटकरीमा भन्दा आफूलाई दिएको समयसीमाभित्र कुनै काम पूरा गर्न सक्दिनँ की भन्ने डरका कारण पनि ढिलो हुन गएको हुनसक्छ।  किनकि त्यो डरबाट कसरी बाहिर निस्कने भन्दा पनि त्यो नै डर कारण बनिदिनसक्छ त्यसलाई सामान्यत: “तर” भन्दै प्रकट गरिन्छ।  उदाहरण दिँदै उनले भनिन्  “तपाईँले आफैँलाई भन्नसक्नुहुन्छ  ‘म त्यो कार्यक्रममा समयमै उपस्थित हुन चाहन्थेँ तर मैले के लगाउने भनेर निर्णय गर्न सकिनँ; मैले लेख लेख्न थालेँ तर मलाई डर लाग्यो कतै मेरा सहकर्मीहरूले यो राम्रो भएन पो भन्छन् कि?”  उनी आफ्नो डरलाई हटाउन मानिसहरूले 'तर' भन्लान् की भन्ने आशङ्कालाई 'र' मा परिवर्तन गर्नुपर्ने सुझाव दिन्छिन्।  'तर' ले विरोध र अवरोधलाई जनाउँछ; 'र' ले जोड्ने काम गर्छ।  उनी भन्छिन्  “त्यसैले त्यसपछि आफ्नो जिम्माको काम  कम चुनौतीपूर्ण  बन्न जान्छ  र अवरोधको डर कम हुन्छ।"" डेलोन्जरले आफूलाई सधैँ ढिलो गरेको जस्तो देखिने कारणलाई पहिचान गरेर र अनुकूल बनाएर समयनिष्ठ बन्न सुरु गरिन्।  उनले  आफूलाई सुधार गर्ने प्रयास बारम्बार असफल भएपछि मात्रै  आफ्नो बानी सुधार्न सफल भएको बताइन्।  त्यो अनुभवपछि  मात्र उनले आफूले चाहेको कुरा परिवर्तन गर्नु नै सुधार गर्ने एक मात्र उपाय भएको चाल पाइन्।  उनले समयमै काम सक्नु वा उपस्थित हुनुले आफूलाई भरपर्न सकिने  व्यक्तिका रूपमा स्थापित गरेको महसुस गरेको बताइन्।  पर्खिनेहरूका लागि पनि उपाय भएको उनको कथन छ।  उनी पर्खिनेहरूले पनि रिसाउनुको साटो “यदि एक मिनेट पनि तिमी ढिलो भयौ भने म तिमीलाई छाडेर जान्छु” भन्ने खालको कुरा गर्नुपर्ने बताउँछिन्।  त्यस्तै कुनै काममा सँगै राखिएका सहकर्मीले ढिलो गरेमा त्यो काममा अर्को पटक सँगै राख्दिन र त्यो कुरा हाकिमले थाहा पाउँछन् भनेर पनि भन्नुपर्ने उनको तर्क छ।  भनिन्छ नि! पुरानो बानी हत्पती  मर्दैनन् र यस लेखमा मैले उल्लेख गरेको कुराहरू त्यसैको पीडादायी उदाहरण हो।  त्यसैले अर्को पटक म आफूलाई कसैलाई पर्खिरहनु परेको अवस्थामा पाउँदा म मेरो सोचमा विचार गर्नेछु र  त्यसलाई थोरै भए पनि परिवर्तन गर्ने प्रयास गर्नेछु।  2023 बीबीसी। अन्य वेबसाइटका सामग्रीहरूका लागि बीबीसी जिम्मेवार छैन।  "
7,https://www.bbc.com/nepali/news-64609054,टर्कीमा नयाँ बनेका बहुतल्ले आवासीय भवनहरू समेत भूकम्पका कारण ढलेपछि मानिसहरू आक्रोशित भएका छन्। ,"बीबीसीले भग्नावशेषमा परिणत भएका तीन वटा नयाँ भवनहरूको जाँच गरेर भवन सुरक्षामा तीनले उजागर गरेका पक्षहरू पत्ता लगाउने प्रयास गरेको छ।  दक्षिणी टर्की र उत्तरी सिरियामा ७.८ र ७.५ म्याग्निच्युडका दुईवटा ठूला भूकम्पहरूले हजारौँ मानिसहरूको ज्यान लिनुका साथै सबैखाले भवनहरू जमिनसम्मै भत्काइदिएको छ।  यहाँको भूकम्पमा सबैभन्दा नयाँ केही भवनहरू पनि ढलेपछि भवन सुरक्षाको मापदण्डबारे केही जरुरी प्रश्नहरू उठेका छन्। आधुनिक निर्माणको प्रविधि अनुसार निर्माण भएका भवनहरूमा यो हदसम्मको धक्काबाट ठूलो क्षति हुन नहुने हो।  यसअघिका भूकम्पपछि बनेका मापदण्डहरूका कारण यो देशमा नयाँ भवनहरूमा यो सुरक्षा सुनिश्चित भएको हुनुपर्ने हो।  बीबीसीले अध्ययन गरेका तीनवटा मध्ये पहिलो भवनको सामाजिक सञ्जालमा आएका भिडिओहरूमा मानिसहरू चिच्याइरहेको र जोगिन दौडिरहेको देखिन्छ।  मलाट्यामा रहेको भवनको तल्लो आधा भाग भत्कँदै गरेको देखिन्छ र माथिल्लो भाग कोल्टे परेर अडिन्छ।  यो बहुतले आवासीय भवन 'अपार्टमेन्ट' गत वर्ष मात्रै बनेको हो।  सामाजिक सञ्जालमा राखिएका भवनका यसअघिका विज्ञापनहरूमा यो भूकम्प प्रतिरोधी मापदण्ड अनुसार बनेको दाबी गरिएको छ।  यसमा प्रयोग भएका सबै सामग्री र काम ""उच्च गुणस्तरका"" भएको विज्ञापनमा दाबी गरिएको छ।  यसको आफ्नै विज्ञापन भने अहिले अनलाइनमा उपलब्ध छैनन् तर सामाजिक सञ्जालमा राखिएका स्क्रीनसट र भिडिओहरूबाट यही कम्पनीको विज्ञापन भएको ठम्याउन सकिन्छ।  हालै बनेको मतलब यो सन् २०१८ मा अद्यावधिक गरिएको नयाँ भवन निर्माण मापदण्ड अनुसार बनेको हुनुपर्छ।  यो मापदण्डमा भूकम्पको जोखिमयुक्त क्षेत्रमा बन्ने नयाँ संरचनाहरूमा उच्च गुणस्तरको कङ्क्रिटलाई स्टिलको डन्डी प्रयोग गरेर मजबुत बनाउनुपर्ने भनिएको छ।  भवनमा प्रयोग हुने पिल्लरको लहर र बीमहरू पनि भूकम्पको प्रभाव कम गर्न सक्नेगरी राखिनुपर्ने नियम छ।  बीबीसीले यो भवन निर्माणमा प्रयोग भएको मापदण्ड पुष्टि गर्न सकेको छैन।  तस्बिरहरूले तटीय सहर स्केन्दोरुनमा हालै बनेको अर्को अपार्टमेन्ट भवनको पनि धेरै भाग भत्किएको देखाएका छन्।  सोह्र तल्ले उक्त भवनको अगाडी र छेउपट्टिको भाग पूरै भत्किएका छन् भवनको एउटा भाग मात्रै ठाडो अडिएको छ।  निर्माण कम्पनीले भवनको प्रवर्द्धनका लागि प्रयोग गरेको तस्बिरसँग उक्त भत्किएको भवनको तस्बिरलाई बीबीसीले तुलना गरेर हेर्दा एउटै देखिएको छ।  यो भवन सन् २०१९ मा निर्माण सकिएको देखिन्छ।  यसको अर्थ उक्त भवन पनि नयाँ मापदण्ड अनुसार बनेको हुनुपर्छ।  बीबीसीले भवन निर्माण गर्ने कम्पनीसँग सम्पर्क गरे तापनि कुनै जवाफ पाएन।   बीबीसीले पुष्टि गरेको एन्टाकीयाको अर्को भवनको तस्बिरमा पनि नौ तले भवनको अधिकांश भाग भग्नावशेष भएको छ।  यसमा निर्माणकर्ताको नाम पनि देखिन्छ: 'गुक्लु बाची'।  हामीले उक्त भवनको उद्घाटन समारोहको भिडिओ भेट्यौँ जसले यसको निर्माण सन् २०१९ को नोभेम्बरमा सकिएको पुष्टि गर्छ।  उक्त भिडिओमा निर्माणकर्ताले यो परियोजना निर्माणको गुणस्तरका दृष्टिले समेत विशेष रहेको दाबी गरेको छ।  बीबीसीको जिज्ञासामा यसका निर्माताले भनेका छन्  ""मैले बनाएका सयौँ भवनहरूमध्ये दुर्भाग्यवश र दुखद् रूपमा दुई वटा भत्किएका छन्।"" उनले भूकम्पको ठूलो धक्काका कारण यो सहरका लगभग सबै भवन ढलेको दाबी गरेका छन्।   कडा भूकम्प प्रतिरोधी मापदण्ड लागु भएको क्षेत्रमा धेरै भवनहरू ढलेपछि टर्कीका धेरै मानिसहरूले भवन निर्माण गुणस्तरबारे प्रश्न गरिरहेका छन्।  भूकम्प शक्तिशाली भए पनि राम्रोसँग बनाइएका भवनहरूले यसको धक्का बहन गर्न सक्नुपर्ने विज्ञहरू बताउँछन्।  ""यो भूकम्पको धक्का निकै ठूलो भए पनि राम्रोसँग बनाइएका भवनहरू ढाल्ने किसिमको थिएन "" लन्डनस्थित युनिभर्सिटी कलेजका विज्ञ डेभिड एलेक्जान्डरले भने।  ""धेरै ठाउँमा धक्काको स्तर अत्यधिक मापन भएको ठाउँमा भन्दा कम थियो। त्यस कारण हामी के निष्कर्ष निकाल्न सक्छौँ भने भत्किएका हजारौँ घरहरूमध्ये अधिकांशले निर्माण मापदण्ड पूरा गरेका थिएनन्।""  सन् १९९९ मा देशको उत्तर पश्चिमी भूभागमा भूकम्पले १७ ००० मानिसहरूको ज्यान लिएपछि भवन निर्माणको मापदण्डमा कडाइ गरिएको छ।  तर कुनै मापदण्डहरूको कार्यान्वयन कमजोर छ।  ""अर्को पक्ष के पनि हो भने भइरहेका भवनहरूको सबलीकरण पनि निकै काम भएको छ र नयाँ भवनहरूमा पनि मापदण्ड पालना न्यून छ "" प्राध्यापक एलेक्जान्डरले भने।  बीबीसीका मध्यपूर्व संवाददाता टम बेटमनले दक्षिणी सहर अडानामा कुरा गरेका कतिपयले भत्किएकामध्ये एउटा भवन २५ वर्षअघिको भूकम्पमा पनि चर्किएको तर राम्रोसँग सबलीकरण नगरी छोडिएको बताएका छन्।  ठूल्ठूला भूकम्प आइरहने विगत भए पनि जापानजस्ता देशहरूमा दशौँ लाख मानिसहरू घना जनसङ्ख्या भएको क्षेत्रमा अग्ला भवनहरूमा बसिरहेका छन्।  यसले पनि भूकम्प प्रतिरोधी निर्माणको मापदण्ड पालनाले कसरी मानिसहरूलाई विपद्‍बाट जोगाउन सकिन्छ भन्ने देखाउँछ।  भूकम्प सम्बन्धी सुरक्षाको मापदण्ड भवनको प्रयोग र भूकम्पको जोखिमयुक्त क्षेत्रसँगको दूरीका कारण फरकफरक हुनसक्छ।  जसमा सामान्य सुदृढीकरणदेखि भवन भरी जडान हुने मोसन ड्याम्परहरूसम्म पर्दछन्।  कतिपय भवनहरूलाई जमिनमा हुने कम्पनबाट अलग गर्न भवनको मुनि पट्टी झट्का अवशोषक राख्ने गरिन्छ।  टर्कीमा सरकारले भवन निर्माणको मापदण्ड पालना नगरेका भवनहरूलाई निश्चित जरिवाना लिएर सुरक्षा प्रमाणपत्र दिने गरेको छ।  सन् १९६० देखि सुरु गरेर सन् २०१८ सम्म यस्तो प्रचलन कायम रह्यो।  आलोचकहरूले यस्तो छुट दिने प्रचलनले भूकम्प जस्ता विपत्तिमा जोखिम बढाउन सक्ने भन्दै लामो समयदेखि चेतावनी दिँदै आएका छन्।  भूकम्प प्रभावित दक्षिणी टर्कीमा ७५ ००० भवनहरूले यस्तो छुट पाएको इन्जिनियरहरूको एउटा संस्थाले जनाएको छ। पछिल्लो भूकम्प आउनुभन्दा केही दिन अघिसम्म पनि टर्कीका सञ्चारमाध्यमले थप भवनहरूलाई यस्तो छुट दिन तयार गरिएको नयाँ कानुन संसद्‌मा स्वीकृतिका लागि पठाइएको उल्लेख गरेका थिए।  एकजना भूगर्भविद्ले भने भूकम्पको उच्च जोखिम रहेका क्षेत्रमा यस्तो छुट दिने कानुन पारित भए त्यो ""अपराध"" हुने चेतावनी दिएका थिए।  बीबीसी टर्कीसले प्राप्त गरेको प्रतिवेदनले सन् २०२० मा घातक भूकम्प गएको इजमिर प्रान्तमा ६ ७२ ००० भवनहरूले यस्तो छुट प्राप्त गरेको देखाएको थियो।  उक्त प्रतिवेदनले त्यहाँको वातावरण र सहरीकरण मन्त्रालयलाई उद्धृत गर्दै सन् २०१८ मा करिब एक करोड ३० लाख भवनहरू मापदण्ड उल्लङ्घन गरेर निर्माण गरिएको उल्लेख गरेको थियो।  बीबीसीले भवनको गुणस्तरबारे राखेको जिज्ञासामा वातावरण र सहरीकरण मन्त्रालयले आफ्नो प्रशासनले बनाएका कुनै पनि भवन नभत्किएको र भूकम्प गएका स्थानमा क्षतिको मूल्याङ्कनका कामहरू धमाधम भइरहेको जवाफ दिएको छ।  2023 बीबीसी। अन्य वेबसाइटका सामग्रीहरूका लागि बीबीसी जिम्मेवार छैन।  "
8,https://www.bbc.com/nepali/news-64550622,सबै अभिभावकका लागि यो भयानक दुःस्वप्नजस्तै हो। सन्तान बिरामी भएपछि तपाईँ तिनलाई अस्पताल लैजानुहुन्छ र भर्ना गर्नुहुन्छ। ,"भूकम्प आउनुभन्दा पाँच मिनेटअगाडि इस्माइलले छोरा मुस्ताफासँग सेल्फी खिचेका थिए त्यसपछि तपाईँ निश्चिन्त बनेर सास फेर्नुहुन्छ र केही मिनेटका लागि बाहिर निस्कनुहुन्छ।  ठिक त्यस्तै परिस्थितिमा सिरियाको इड्लिब प्रान्तका पत्रकार इस्माइलको जीवनमा अकल्पनीय घटना भयो।  स्थानीय समयानुसार बिहानको ४:१८ बजे टर्कीमा केन्द्रबिन्दु बनाएर ७.८ म्याग्निट्यूडको विनाशकारी भूकम्प आयो। उक्त भूकम्पले सिरियामा उनी भएको ठाउँका सबै संरचना ""दुई मिनेटसम्म नराम्रोसँग"" हल्लाइदियो।   ""त्यसपछि भुइँचालो झन् शक्तिशाली बन्दै गयो "" उनले मसँग स्पष्ट आवाज नआइरहेको टेलिफोन कुराकानीमा भने।  ""बिजुली गयो र अस्पालको सिसाको प्रवेशद्वार भत्किन थाल्यो।"" उनले १५० मिटर पर अवस्थित दुईवटा आवासीय भवन भत्किरहेको देखे। तर अकस्मात् अँध्यारो भएकाले उनी किंकर्तव्यविमूढ भए।  ""त्यो महाप्रलयको दिनजस्तै थियो "" उनी भन्छन्  ""मैले अब आफ्नो छोरालाई भग्नावशेषबाट उद्धार गरेर निकाल्नुपर्छ भन्ने कल्पना गर्न थालेँ।"" त्यसको केही मिनेटपछि उनले छोरा मुस्ताफा दौडिएर चिच्याउँदै आफूतर्फ आइरहेको देखे। उनले हातबाट सलाइन दिने पाइप चुँडाएका थिए र कुहिनोबाट रगत बगिरहेको थियो।  लगभग एक घण्टासम्म कोही पनि भत्किएका भवनसम्म पुग्न सकेन। उनीहरूले बिजुली गएको र इन्टरनेट नचलेको कारणले गर्दा सिभिल डिफेन्स यूनिटलाई गुहार्न सकेनन्। उत्तरी सिरियाका चिकित्सकहरूले आवश्यकता व्यापक रूपमा बढेको बताएका छन् अल-दाना  टर्कीको सीमानजिकै छ। त्यहाँ विपक्षीको नियन्त्रण छ।  सरकारी उद्धारकर्ताहरू नहुँदा प्रायः आपत्कालीन अवस्थामा सबैभन्दा पहिला सिभिल डिफेन्स यूनिटका सुरक्षाकर्मीहरू आइपुग्छन्।  केही घण्टापछि इस्माइल इड्लिब प्रान्तका विभिन्न ठाउँमा परिस्थितिको मूल्याङ्कन गर्न निस्किए।  उनले भने  ""क्षतिको तह निक्कै उच्च छ।""  ""सिरिया सरकार वा रुसी फौजको गोलाबारीमा परेका क्षेत्रहरू नै सबैभन्दा धेरै प्रभावित भएका छन्।"" सन् २०११ को सिरियाली आन्दोलन  क्रूर गृहयुद्धमा परिणत भएको थियो। त्यहाँको सत्ताले रुसको सहयोग पाएर विद्रोहीनियन्त्रित क्षेत्रमा बमबारी गरेको थियो।  कुनै पक्षको पनि हारजित नभई त्यो अन्त्य भयो। अहिले पश्चिमोत्तर सिरियाको कुनै भाग विद्रोही पक्षको त कुनै भाग दमास्कसको नियन्त्रणमा छन्।  इस्माइलले अलेपोको उत्तरतिर रहेको अतारेब नगरमा दर्जनौँ घरहरू भत्किएको पनि देखे।  ""साधनहरूको अभावले गर्दा कैयौँ भवन र टोलमा उद्धारटोलीहरू पुग्न सकेका छैनन् "" उनले भने।  ""हामीलाई अन्तर्राष्ट्रिय संस्थाहरूको सहयोग चाहिन्छ।"" डा. ओसामा सालौम सिरियन अमेरिकन मेडिकल सोसाइटी (साम्स) फाउन्डेशनमा काम गर्छन्।  उक्त संस्थाले पश्चिमोत्तर सिरियामा विपक्षीहरूको नियन्त्रणमा रहेका कैयौँ स्थानका अस्पतालहरूलाई सहयोग गर्दै आएको छ।  ""भूकम्प गएको केही घण्टामा नै म अतारेबको साम्स अस्पतालमा पुगेको थिएँ। म त्यहाँबाट निस्कँदा ५३ जनाको ज्यान गइसकेको थियो। मैले घाइतेहरूको सङ्ख्या गन्न सकिनँ।"" उनले अहिलेसम्म उक्त अस्पतालमा मात्रै १२० जनाको ज्यान गएको बताए। अस्पतालको शय्यामा खसेको भग्नावशेष डा. सालौमका अनुसार यस्ता विपद्सँग जुझ्न अस्पतालहरूमा पर्याप्त स्रोत र साधन हुँदैन।  ""भग्नावशेषबाट उद्धार गरिएका अधिकांश व्यक्तिहरूमा गहिरो चोट लागेको छ जसलाई अत्याधुनिक उपकरणको प्रयोग गरी विशेष किसिमको उपचार गर्नुपर्ने आवश्यकता छ।"" उनले अतारेब अस्पतालसँग एउटा मात्रै सीटी स्क्यान उपकरण रहेको बताए।  अधिकांश सहयोग टर्कीबाट भित्रिन्छ र त्यहाँ सीमामा कडा जाँच हुने गरेको छ।  टर्की आफैँले भीषण मानवीय सङ्कट भोगेको अवस्थामा विपक्षीनियन्त्रित सिरियाका क्षेत्रमा कस्तो सहयोग पठाइएलान भन्ने स्पष्ट छैन।  ""यदि अहिलेका उपलब्ध  स्वास्थ्य सामग्री सकियो भने हामी समस्यामा पर्नेछौँ "" डा. सालौमले भने। भूकम्पबाट सरकारी नियन्त्रणमा रहेका उत्तरका क्षेत्रहरू पनि प्रभावित भएका छन्। पहिलो नामबाट आफूलाई चिनाउने आया शेफ हुन्। भूकम्प आउँदा उनी लाटाकियास्थित आफ्नो पुर्ख्यौली गाउँमा थिइन्।  छब्बीस वर्षकी उनी आफ्नी आमा र परिवारका अन्य सदस्यहरूसँगै सुतिरहेको बेला बत्ती गयो।  ""म ओछ्यानबाट उठेँ  तर मलाई आफू किन ब्युँझिएँ भन्ने थाहा थिएन।"" सिरियामा सरकारनियन्त्रित क्षेत्रमा पनि ठूलो क्षति भएको छ उनले आफ्ना परिवारका अन्य सदस्यहरू नउठेसम्म आफूले केही थाहा नपाएको बताइन्।  उनको घर मूल सडकनजिकै छ र घरभरि सिसाका झ्यालहरू छन्।  ""भूकम्प यति शक्तिशाली थियो कि हामी हलचल गर्न सकिरहेका थिएनौँ।"" त्यो बेला एक ठाउँमा सबै जना बसेको उनले बताइन्। उनकी आमालाई पार्किन्सन्स रोग छ। उनी ज्यादै नै डराइरहेकी थिइन्।  ""म आफैँ स्तब्ध भएकी थिएँ अनि हल्लिन पनि सकिरहेकी थिइनँ। मैलै कसरी पर्खालहरू यता र उता हल्लिरहेका छन् भनेर हेरिरहेँ।"" लाटाकियामा नै बस्ने २६ वर्षकी हानिनले उनका गाउँका पुरुषहरूले पालहरू गाढेको र बर्सातबाट जोगिने प्रयास गरेको बताइन्।  यस्ता पालहरू अन्तिम संस्कारका क्रममा शोक मनाइरहेका परिवारहरूलाई राख्न टाँग्ने गरिन्छ। त्यसले हानिनलाई दुःखी बनाएको छ।  विद्रोहीहरूको नियन्त्रणमा रहेको उत्तरी सिरियाका कतिपय क्षेत्रमा अहिलेसम्म कोही नपुगेका भन्दै चिन्ता व्यक्त गरिएको छ गाउँमा रहेकी उनकी आमा सुरक्षित छन् तर हानिनलाई गहिरो आघात परेको छ।  उनले भनिन्  ""म आफ्नी बहिनीलाई जोगाउन लागौँ कि आफू पहिले घर छाडौँ भन्नेमा प्रष्ट छैन। मैले उनलाई सोध्न पनि सकिरहेकी छैन।"" घर फर्किनुअघि उनीहरूले स्थानीय बेकरीमा आश्रय लिएका थिए।  आँधी चलिरहेको समयमा आफ्नी आमा र बहिनीहरूका लागि आश्रयस्थल वा ट्याक्सी समेत नपाएकी आया अन्तत: दमास्कस पुगेकी छन्।  उनका अनुसार उनको परिवार लाटाकियास्थित घर फर्किन सक्नेमा उनी ढुक्क हुन सकेकी छैनन्।  ""हामीले युद्ध खेप्यौँ र सन् २०१२ मा घर छाड्न बाध्य भयौँ "" उनले भनिन्।  उनले थपिन्  ""भूकम्पको समयमा मैले गरेको अनुभूति युद्धको समयको भन्दा ज्यादै भिन्न थियो। त्यो क्षणमा मैले मेरो वरपरका सबै थोक समाप्त हुन्छ भन्ने महसुस गरेँ "" उनले भनिन्।  ""मैले आमा वा बहिनीहरू गुमाउन सक्थे। मलाई भारी र गाह्रो भइरहेको थियो।""  सुरक्षित रूपमा दमास्कस पुगे पनि पूर्ण सहयोग प्राप्त भइसकेको छैन।  डा. ओसामा सालौम उत्तरी सिरियाका विस्थापित नागरिकहरूको भविष्यप्रति चिन्तित छन् उनलाई घण्टौँसम्म अप्ठ्यारो अनुभव भइरह्यो र भुइँचालो अझै आइरहेको छ।  एक दशकभन्दा लामो गृहयुद्ध सम्झिँदै उनले भनिन्  ""त्यो घाउ फेरि बल्झिए जस्तै थियो। एउटा ठूलो घाउ बिस्तारै निको भइरहेको थियो  तर त्यो पुनः बल्झिएको छ।"" डा. सालौमलाई पनि यो विपद्ले विद्रोहीहरूको नियन्त्रणमा रहेको पूर्वी अलेपोमा भीषण आक्रमण हुँदाका दिनहरू सम्झाइदिएको छ।  ""मैले मृत्यु ज्यादै नजिक रहेको अनुभव गरेँ। मैले भवन र ढुङ्गाहरू खसिरहेको सुनेँ।"" भूकम्प जानासाथ सबैतिर निकै कोहालह सुनिएको र मानिसहरूले सहयोगको याचना गर्दै चिच्याएको उनले बताए।  ""के भइरहेको थियो त्यो मैले बुझ्न पनि सकिनँ। त्यो ज्यादै कठिन दिन थियो। अनि यो समाप्त हुने छाँट देखिँदैन "" उनले भने।  भूकम्पपछि आफूहरू एउटा सुरक्षित होटेलमा आश्रय लिइरहेको केही वर्षयता त्यहाँ कार्यरत गुड्डु राईले बीबीसीलाई बताएकी छन्। 2023 बीबीसी। अन्य वेबसाइटका सामग्रीहरूका लागि बीबीसी जिम्मेवार छैन।  "
9,https://www.bbc.com/nepali/articles/c3gnn0yz25zo,चीनका एक जना प्रख्यात अर्बपति ब्याङ्कर हराएको उनको कम्पनीले जनाएको छ।,चाइना रेनासान्स होल्डिङ्सका प्रमुख कार्यकारी बाओ फ्यान पछिल्ला दिनहरूमा सम्पर्कमा नरहेको उक्त कम्पनीले बिहीवार बजारबारे पछिल्लो जानकारी दिने क्रममा जनाएको छ। बाओ चीनका एक प्रख्यात ‘डिल ब्रोकर’ हुन् जसका ग्राहकहरूमा डिडि र मेटुवान जस्ता प्रख्यात प्रविधि कम्पनीहरू पर्छन्।   उक्त कम्पनीको घोषणाले बेइजिङमा वित्तीय अनि प्रविधि कम्पनीहरूसँग जोडिएका व्यक्तिहरूमाथि पुनः कडिकडाउ गर्न सुरु गरिएको हुनसक्ने चिन्ताहरू व्याप्त भएको छ। आफूहरू ‘‘बाओ फानलाई सम्पर्क गर्न असफल भएको’’ उक्त कम्पनीले बताएसँगै शुक्रवार उसको शेअर मूल्य ओरालो लागेको छ। कम्पनीले उनी कति समय देखि सम्पर्कमा छैनन् भन्ने कुरा प्रस्ट्याएको छैन। व्यावसायिक विषयवस्तुहरूबारे रिपोर्ट गर्ने समाचार संस्था काइसीनले स्रोतहरूलाई उद्धृत गर्दै कम्पनीका कर्मचारीहरूले दुई दिनदेखि उनीसँग सम्पर्क गर्न नसकेको जनाएको छ। विगतमा सरकारी स्वामित्वको आईसीबीसी ब्याङ्कमा गरेको कामसँग जोडेर उक्त कम्पनीका अध्यक्ष कोङ लिनलाई गत सेप्टेम्बर महिनामा सरकारी निकायहरूले नियन्त्रणमा लिएको उक्त समाचार संस्थाले जनाएको छ। सन् २०२०को अन्त्यतिर नियामक निकायबारे आलोचनात्मक टिप्पणी गरेको केही समयपछि अलिबाबाका संस्थापक ज्याक मा तीन महिना सर्वसाधारणहरू सामु देखा परेका थिएनन् चाइना रेनासान्सले भने कोङको अवस्थाबारे कुनै टिप्पणी गरेको छैन। कम्पनीको वेबसाइट र उसको पछिल्लो अन्तरिम प्रतिवेदनमा उनलाई कम्पनीका कर्मचारीका रूपमा समेत सूचिकृत गरिएको छैन।  चीनका प्रमुख प्रविधि कम्पनीका लगानीकर्ताहरूमध्ये एक बाओ बेपत्ता हुनुले फेरि कुनै स्पष्टिकरण बिना चिनियाँ कर्मचारीहरू अकस्मात् गायब हुने गरेको इतिहासको स्मरण गराएको छ। फोर्ब्स म्यागेजिनका अनुसार कम्युनिस्ट पार्टीसँग कथित रूपमा फरक मत राखेका कारण पछिल्ला केही वर्षहरूमा कम्तीमा आधा दर्जन अर्बपतिहरू सम्पर्कमा नरहेको पाइएको छ।  कैयौँ घटनाहरूमा उनीहरूलाई भ्रष्टाचार  कर वा अन्य अपराध अनुसन्धानमा फसाइएको हुनसक्ने आशङ्का गरिएको थियो। हराएका उल्लेख्य व्यक्तित्वहरूमा फोसुन समूहका संस्थापक गुओ ग्वान्चाङ पनि छन् जो सन् २०१५मा कैयौँ दिन हराएका थिए। उनलाई चीनका वारेन बफेट भनिन्छ। सन् २०१७मा चिनियाँ-क्यानडिअन व्यवसायी स्यो जिअनह्वालाई नियन्त्रणमा लिएको थियो। गत वर्ष उनलाई भ्रष्टाचारको आरोपमा जेल चलान गरियो। त्यस्तै सन् २०२०को अन्त्यतिर नियामक निकायबारे आलोचनात्मक टिप्पणी गरेको केही समयपछि अलिबाबाका संस्थापक ज्याक मा तीन महिना सर्वसाधारणहरू सामु देखा परेका थिएनन्।  उनी डिजिटल कारोबार कम्पनी एन्ट फाइन्यान्सिअललाई सेअर बजारमा सूचिकृत गर्ने चरणमा थिए जसले उनलाई चीनका सबैभन्दा धनी व्यक्ति बनाउन सक्ने सम्भावना थियो। बाओलाई चीनको सूचना प्रविधि उद्योगका मुख्य पात्रमध्ये एक मानिन्छ। उनले ‘राइड हेलिङ्ग’ एप डिडि र ख्वाइदि अनि खाना ग्राहकका ढोकासम्म पुर्‍याउने मेटुवान र डियान्पिङ जस्ता प्लेटफर्म एक आपसमा गाभिने कुरालाई टुङ्गोमा पुर्‍याएका थिए। चीनमा यी दुई निकै ठूलो मर्जर पक्रिया मध्येका मानिन्छन्।   उनले सन् २००५मा चाइना रेनासान्स स्थापना गरेका थिए जुन हाल प्रमुख चिनियाँ वित्तीय संस्था मध्ये एक बन्न सफल भएको छ। 2023 बीबीसी। अन्य वेबसाइटका सामग्रीहरूका लागि बीबीसी जिम्मेवार छैन।  
10,https://www.bbc.com/nepali/news-64345351,"नेपाल र न्यूजील्यान्डका केही स्थानको भौगोलिक स्थितिमा केही समानता छ। तर अभिलेखहरूले नेपालमा न्यूजील्यान्डमा भन्दा बढी हवाई दुर्घटनाहरू भएका देखाउँछन्। ,यो पनि हेर्नुहोस्","एभिएशन सेफ्टी नेटवर्कले सङ्कलन गरेको तथ्याङ्क तुलना गरेर हेर्दा नेपालमा भएका विमान दुर्घटनाको सङ्ख्या न्यूजील्यान्डको भन्दा तीनगुना बढी देखिन्छ। अप्ठ्यारो र चुनौतीपूर्ण भूगोलमा विमान चलाउनुपर्ने बाध्यता नेपालमा मात्र सीमित छैन। सेफ्टी म्याटर्स फाउन्डेशनका संस्थापक क्याप्टेन अमित सिंहका अनुसार न्यूजील्यान्डका विकट उपत्यकाहरूमा पनि नियमित व्यावसायिक उडानहरू हुन्छन्।  ""तर त्यहाँ नेपालमा जस्तो दुर्घटना भइरहँदैन। त्यहाँका विमानमा भू-उपग्रहमा आधारित प्रविधि प्रयोग गर्ने अत्याधुनिक उपकरणहरू छन् "" उनले भने।  नेपालमा हिमाली र पहाडी भेगमा विमान उडाउन विशेष दक्षता चाहिन्छ।  ""हाम्रोमा निश्चित विमानस्थलमा विमान उडाउन पाउने चालकका लागि निश्चित मापदण्ड तोकिएको छ। कुनै हवाईमार्गमा विमान उडाउन आईपी (प्रशिक्षक विमानचालक)सँग निश्चित घण्टा उडेको हुनुपर्छ "" नेपाल नागरिक उड्डयन प्राधिकरणका भूतपूर्व महानिर्देशक सञ्जीव गौतमले भने।  गौतमका अनुसार त्यो न्यूनतम मापदण्ड हो। केही वायुसेवा कम्पनीहरूले अझ बढी अनुभव र दक्षता खोज्न सक्छन्। ""त्यसका लागि तालिम दिने व्यवस्था उनीहरूले नै गर्छन् "" उनले भने।  निजी वायुसेवा कम्पनीहरूको संस्था 'वायुसेवा सञ्चालक सङ्घ'का अध्यक्ष क्याप्टेन रामेश्वर थापाका अनुसार अन्तर्राष्ट्रिय मापदण्डअनुसारको तालिमबाहेक नेपालमा जहाज उडाउने विमानचालकलाई यहाँका भूभाग र विमानस्थलहरूसँग परिचित गराउनेगरी थप तालिम र अभ्यास पनि गराइन्छ। ""हामी नियमित रूपमै तालिम गराइरहेका हुन्छौँ। प्रत्येक वायुसेवाको आआफ्नै तालिम विभाग हुन्छ। त्यो विभागबाट विज्ञ विमानचालकहरूले तालिम गराउँछन्  कहिलेकाहीँ बाहिरबाट विज्ञहरू ल्याएर पनि हामी गराउँछौँ "" थापाले भने।  Airports in Nepal नेपालका वायुसेवा सञ्चालकहरूले चालकदललाई भर्चूअल अभ्यास गराउन प्रभावकारी हुने ठानिएको 'फ्लाइट सिम्युलेटर' भने ल्याएका छैनन्।  ""हामी भौतिक रूपमै वास्तविक तालिम गराइरहेका हुन्छौँ। कतिपय अवस्थामा हामी विमानमै सिम्युलेशन गर्छौँ "" उनले भने।  उनका अनुसार प्रत्येक प्रकारका विमानका लागि छुट्टाछुट्टै सिम्युलेटर चाहिने भएकाले र ''यहाँ ल्याउँदा वा विदेश पठाउँदा खासै खर्चमा फरक नपर्ने भएकाले'' अहिलेसम्म बाहिर पठाइँदै आएको छ।  अहिले नेपालमा २१ वटा वायुसेवा कम्पनी छन्।  तीमध्ये नौवटाले 'फिक्स्ड विङ' वायुयान अर्थात् सर्वसाधारणले बुझ्ने भाषामा भन्नुपर्दा हवाईजहाज मात्रै  १२ वटाले रोटर विङ वायुयान अर्थात् हेलिकप्टर मात्रै र एउटा कम्पनीले दुवै खालका वायुयान उडाउँदै आएको प्राधिकरणले जनाएको छ।   नेपालमा विमान दुर्घटना भएपछि अनुसन्धान गरेर सम्भावित कारण खोज्ने प्रयास हुने गरेको भए पनि दुर्घटना हुने क्रम रोकिएको छैन।  जेठ महिनामा जोमसोमनजिकै तारा एअरको विमान दुर्घटना हुँदा २२ जनाको मृत्यु भएको थियो. उद्धारकर्मीका अनुसार पाँच जनाको शव विमान बजारिएको भीरभन्दा झन्डै ६० मिटर तल खोल्सामा भेटिएको थियो सन् २०१२ देखि २०२१ सम्म विमान दुर्घटनाबारे अनुसन्धानपछि जाँचबुझ आयोगहरूले १७५ वटा सिफारिसहरू गरेका थिए।   तीमध्ये १३१ वटा सिफारिस पूर्णतः पालना गरिएको र ११ वाट आंशिक रूपमा गरिएको नेपाल नागरिक उड्डयन प्राधिकरणले आफ्नो प्रतिवेदनमा जनाएको छ। तर १९ वटा सिफारिस पालना नगरिएको र १४ वटा लागु गर्नुनपर्ने उसले जनाएको छ। तैपनि नेपालमा किन बारम्बार हुन्छ हवाई दुर्घटना? यो प्रश्न नेपाली अधिकारी र नागरिक उड्डयन क्षेत्रमा रुचि भएका विज्ञले मात्र हैन सर्वसाधारण नागरिकहरूले पनि गरिरहेका छन्। यती एअरलाइन्सको विमान दुर्घटनाग्रस्त भएपछि नेपालको हवाई सुरक्षाबारे धैरले चासो व्यक्त गरेका छन्।  नेपालको हवाई सुरक्षाबारे बीबीसीले प्राधिकरणको उच्च नेतृत्वसँग सम्पर्क गर्ने प्रयास गरेको थियो।  तर पोखरामा भएको दुर्घटनाबारे ""अनुसन्धान भइरहेको र यो (कुरा गर्ने) उपयुक्त समय नभएको"" सन्देश पठाउँदै  वरिष्ठ अधिकारीहरूले प्रतिक्रिया दिन मानेनन्।  नेपालमा सन् १९४६ देखि अहिलेसम्म ६८ वटा हवाई दुर्घटना हुँदा झन्डै ८८० जनाको मृत्यु भएको एभिएशन सेफ्टी नेटवर्कको तथ्याङ्कले देखाउँछ।  दुर्घटनाको कारण मानवीय त्रुटिबाहेक विमानस्थलको भौगोलिक अवस्थिति र अकस्मात् मौसम परिवर्तन हुने गर्नुलाई मान्ने गरिएको छ।  Nepal aviation accidents गत वर्ष प्रकाशित उड्डयन सुरक्षासम्बन्धी आफ्नो प्रतिवेदनमा नेपाल नागरिक उड्डयन प्राधिकरणले विमान दुर्घटना (प्रति १ ००० उडान घण्टा) र तिनमा मानवीय क्षति हुने क्रम ''ह्वात्तै घटेको'' दाबी गरेको थियो। प्राधिकरणका अनुसार सन् २०१२ देखि २०२१ सम्मको अवधिमा हेलिकप्टर दुर्घटनाको सङ्ख्या भने बढेको थियो। दश वर्षको अवधिमा 'फिक्स्ड विङ' विमान दुर्घटना हुनुका कारण विश्लेषण गर्दै प्राधिकरणले दुर्घटनामा तीन खालका 'उच्च जोखिम' वर्ग भएको औँल्याएको थियो। उच्च जोखिमका वर्गमध्ये सीएफआईटीका कारण दुईतिहाईभन्दा बढी मानवीय क्षति पुगेको थियो। प्राधिकरणका अनुसार एसटीओएल (शोर्ट टेक-अफ एन्ड ल्यान्डिङ) अर्थात् छोटो धावनमार्ग भएका विमानस्थलमा सञ्चालित विमानहरू बढी सङ्ख्यामा (१७ मध्ये १४) दुर्घटनामा परेका थिए।   उड्डयनको भाषामा सीएफआईटी भनेको विमानचालकको पूर्ण नियन्त्रणमा रहेको विमान त्रुटिवश कुनै भूभाग  पानी वा अवरोध गएर ठोकिनु हो। यस किसिमका दुर्घटनाहरू प्रायः विमान अवतरण गर्नुअघि वा  गर्दागर्दैको चरणमा हुने गरेका छन्।  चालकदल तथा एअर ट्राफिक कन्ट्रोल (एटीसी) मध्ये एक वा दुवैको मानवीय त्रुटि  नियम उल्लङ्घन वा गल्ती तथा प्राविधिक त्रुटि र मौसमी कारणले पनि यस किसिमको दुर्घटना हुने गरेको पाइएको क्याप्टेन रामेश्वर थापा बताउँछन्।  ""तपाईँ न मौसम फेर्न सक्नुहुन्छ न त भौगोलिक अवस्थिति "" नेपाल नागरिक उड्डयन प्राधिकरणका पूर्वमहानिर्देशक गौतमले भने। ""प्रायः मरेर जाने विमानचालकको दोष देखाउने गरिएको छ। तर हामीले के बुझ्नुपर्छ भने चालकभन्दा माथि वायुसेवा कम्पनी र उसमाथि नागरिक उड्डयन प्राधिकरण छ "" उनले भने।   ""विमानचालकको दोष हो भने त्यो प्रणालीको पनि दोष हो।"" अहिले नागरिक उड्डयन प्राधिकरणले नियमनकारी भूमिकाका साथसाथै सेवाप्रदायकको काम पनि गर्दै आएको छ।  तर ती सबै कामका लागि पर्याप्त जनशक्ति छ कि छैन भन्ने प्रश्न बेलाबेलामा उठ्ने गरेको छ।  नियमनकारी निकाय बलियो र स्वतन्त्र नभएसम्म सबै काम प्रभावकारी रूपमा गर्न नसकिने र त्यसका लागि राजनीतिक नेतृत्व संवेदनशील हुनुपर्ने धारणा प्राधिकरणका पूर्वमहाप्रबन्धक गौतम र क्याप्टेन थापा दुवैको छ। ""दुर्घटनाहरू भए र छानबिनहरू गरिए। तर छानबिनपछि गरिएको सिफारिस लागु भए नभएको त्यो हेर्ने निकाय छैन "" गौतमले भने।  प्राधिकरणले स्वार्थ बाझिने दुई खालका भूमिका निर्वाह गरिरहेकाले छुट्टाछुट्टै कामका लागि छुट्टाछुट्टै निकाय बनाउने प्रस्तावसहितको विधेयक राष्ट्रिय सभाबाट पारित भएको भए पनि राजनीतिक हस्तक्षेपका कारण प्रतिनिधिसभाबाट फिर्ता भएको भन्दै थापाले असन्तुष्टि व्यक्त गरे।  अन्तर्राष्ट्रिय नागरिक उड्डयन सङ्गठन (आईकाओ) अन्तर्गत रहेको यूएसओएपीबाट गत वर्ष एप्रिल महिनामा भएको सुरक्षा परीक्षणमा नेपालले उल्लेख्य सुधार गरेको नेपाल नागरिक उड्डयन प्राधिकरणले जनाएको थियो। उड्डयन सुरक्षाको प्रभावकारी कार्यान्वयनमा नेपालको ७०.१ प्रतिशत अङ्क पाएको र त्यो वैश्विक मापदण्ड (६० प्रतिशत) भन्दा माथि रहेको भन्दै त्यतिबेला प्राधिकरणको नेतृत्वले गौरव व्यक्त गरेको थियो।  प्राधिकरणका महाप्रबन्धक प्रदीप अधिकारीले त्यसबाट नेपाली आकाश ""सुरक्षित रहेको"" सन्देश गएको  बताएका थिए।   तर त्यसको एक महिनाको हाराहारीमा मुस्ताङ जिल्लामा तारा एअरको विमान दुर्घटनामा पर्दा २२ जनाको मृत्यु भयो। केही महिनाअघि प्रकाशित आफ्नो प्रतिवेदनमा प्राधिकरणले प्रभावकारी सुरक्षा व्यवस्थापनका लागि नेपालमा 'स्टेट सेफ्टी प्रोग्र्याम' एसएसपी लागु गर्न थालिएको जनाएको छ।  पोखरामा माघ १ गते भएको दुर्घटनामा नेपालको आन्तरिक उडानको इतिहासमा सबैभन्दा ठूलो मानवीय क्षति भएको छ। तीन दशकमा नेपालमा भएकामध्ये यो तेस्रो खराब हवाई दुर्घटना हो।  असोज २०४९ सालमा ललितपुरको भट्टेडाँडामा पाकिस्तानको कराचीबाट आएको एअरबस A300B4-203 दुर्घटनाग्रस्त हुँदा सर्वाधिक सङ्ख्यामा मानवीय क्षति भएको थियो। दुर्घटनास्थल त्रिभुवन अन्तर्राष्ट्रिय विमानस्थलबाट १८ किलोमिटर दक्षिणमा पर्छ।  अवतरण गर्ने अनुमति लिने क्रममा विमानचालकले 'मानक प्रक्रिया' अनुसरण गर्न नसक्नुलाई दुर्घटनाको सम्भावित कारण  मानिएको छ।  Phase-wise aviation accidents in Nepal त्यसअघि सोही वर्ष साउनमा ब्याङ्ककबाट आएको थाई एअरवेजको एअरबस A310-304 काठमाण्डू उपत्यकाबाट उत्तरतिर रसुवाको लाङ्टाङ क्षेत्रमा दुर्घटनाग्रस्त हुँदा पनि ११० जनाभन्दा बढीको ज्यान गएको थियो।   उक्त दुर्घटना विमानचालकले अवतरणको अनुमति लिने क्रममा भएको थियो। एअरट्राफिक कन्ट्रोल र चालकदलबीच असमझदारी  मौसम र उपकरणमा आएको समस्यालाई दुर्घटनाको सम्भावित कारण मानिएको छ।   क्याप्टेन अमित सिंहका अनुसार नेपालमा बारम्बार हवाई दुर्घटना हुनुको कारण ""नेपालमा विद्यमान हवाई सुरक्षाबारेको अवधारणा"" हो जसले ""सुधार गर्ने दिशामा अवरोध"" सिर्जना गरेको छ।""कहिलेकाहीँ प्राविधिक त्रुटि हुन सक्छ तर नेपालमा बारम्बार त्यसो हुनुको अर्थ हवाई सुरक्षा अन्तर्राष्ट्रिय स्तरमा कायम हुन सकेको छैन "" सिंहले भने।  उनी विगत ३० वर्षदेखि व्यावसायिक हवाई यातायातको क्षेत्रमा प्रशिक्षक एवं सुरक्षाविज्ञका रूपमा कार्यरत छन्।  नेपालको भौगोलिक स्थितिबारे चर्चा गर्दै उनले विमानस्थलका कारण चुनौती सिर्जना भएको हो भने सम्बन्धित निकायले सुरक्षाको मापदण्डमा सुधार गरेर दुर्घटना हुन नदिनेतिर विचार गर्नुपर्ने बताए।  ""सुरक्षाले उत्पादन र संरक्षणबीच सन्तुलन कायम गर्छ "" उनले भने  ""उत्पादन वा आय बढाउने हो भने तपाईँले संरक्षण पनि बढाउनुपर्छ "" उनले भने।  एभिएशन सेफ्टी नेटवर्कको तथ्याङ्कअनुसार विगत १३ वर्षमा नेपालमा २६ वटा हवाई दुर्घटना भए। तिनमा कम्तीमा २८५ जनाको मृत्यु भयो।  यो अवधिमा भएका अधिकांश दुर्घटनाहरू विमान अवतरण गर्ने चरणमा भएका थिए।  त्यसपछि उड्दाउड्दै र गन्तव्यमा पुग्नै लाग्दा अवतरण गर्नुअघि धेरै दुर्घटनाहरू भए। जमिन छोड्नासाथ भएका दुर्घटनाको सङ्ख्या न्यून छ।  विश्वभरि भएका विमान दुर्घटनाहरूको तथ्याङ्क हेर्दा पनि अधिकांश दुर्घटना गन्तव्यमा पुग्नै लाग्दा र अवतरण गर्ने क्रममा भएका छन्। त्यसो किन हुन्छ त?  ""त्यतिबेला सबैभन्दा धेरै परिवर्तन हुन्छ "" सिंह भन्छन्। ""विमान उडाउने र अवतरण गर्ने क्रममा धेरै गतिविधि गर्नुपर्छ अनि त्यो यात्रुले खप्न नसक्ने खालको भइदिन सक्छ "" उनले भने। विश्वभरि व्यावसायिक उडानमा भएका घातक दुर्घटनामा पनि त्यस्तै प्रवृत्ति देखिन्छ। विमान निर्माता बोइङ कम्पनीले एउटा प्रतिवेदनमा सन् २०११ देखि २०२१ सम्म व्यावसायिक उडानमा भएका घातक दुर्घटनामध्ये २८ प्रतिशत अवतरणका क्रममा र २२ प्रतिशत चाहिँ विमान उचाइमा पुगेर तल ओर्लिने क्रममा र जमिन छोड्नासाथ भएको उल्लेख गरेको छ। दुर्घटनामा परेको विमानको फाइल तस्बिर काठमाण्डूबाट चालकदलका चार र ६८ यात्रुसहित उडेको यती एअरलाइन्सको ATR 72 विमान अवतरणको अनुमति लिइसकेपछि नवनिर्मित पोखरा अन्तर्राष्ट्रिय विमानस्थलनजिकै दुर्घटनामा पर्‍यो। उक्त विमान १५.५ वर्षअघि निर्माण भएको बुझिएको छ।  विमानस्थलका अधिकारीहरूका अनुसार माघ १ गते आइतवार बिहान मौसम सफा र उडानहरू नियमित थिए।  विमानचालक कमल केसीको कप्तानीमा रहेको उक्त विमानले एअर ट्राफिक कन्ट्रोलरबाट अवतरणका लागि 'क्लिअरन्स' पनि पाइसकेको थियो। उक्त विमानस्थलमा पूर्व र पश्चिम दुवैतिरबाट अवतरण गर्न मिल्छ।  विमानले पहिला पूर्व दिशामा अवस्थित 'रनवे थ्रीजीरो'बाट अवतरण गर्ने अनुमति पाएको थियो।  ""तर विमान १५ माइलनजिकै (झन्डै २४.५ किलोमिटर) आइसकेपछि चालकदलले 'रनवे वनटू' (पश्चिमी छेउ) बाट अवतरण गर्ने अनुमति माग्यो "" विमानस्थलका ती अधिकारीले बीबीसी न्यूज नेपालीलाई भने। ""आवाज पुरुषको थियो अर्थात् विमानचालक केसीले नै अनुमति मागेका हुन् "" उनले भने। एटीसीबाट विमानले अनुमति पायो पनि। केसी इन्स्ट्रक्टर पाइलट (आईपी) अर्थात् प्रशिक्षक विमानचालक थिए। चालकदलमा सहचालक अञ्जु खतिवडा पनि थिइन्। त्यो दिन पोखराका लागि उनीहरूको त्यो दोस्रो उडान थियो। विमान अवतरण गर्न अनुमति लिएर धावनमार्गको दिशा परिवर्तन गर्नु सामान्य नै मानिन्छ। अवतरण गर्न बाधा भए नभएको र हवाई ट्राफिकसम्बन्धी अन्य कुरा  मौसम र चराको गतिविधि र विमानको आवश्यकता हेरे त्यस्तो अनुमति दिइने गरेको छ। अनुमति पाएपछि अवतरण गर्न मोडिएको उक्त विमान पोखराको पुरानो र भर्खरै सञ्चालनमा आएको नयाँ विमानस्थलको बीचतिर सेती नदीको खोँचमा गएर बज्रियो। विभिन्न अनुमान गरिए पनि के कारणले दुर्घटना भयो भन्ने स्पष्ट भइसकेको छैन।  विमानभित्र रहेका एक भारतीय यात्रुले सो क्रममा फेसबुक लाइभ गरेको खुलेको छ। सामाजिक सञ्जालमा पछि भाइरल भएको उनले खिचेको भिडिओमा विमान ठोकिनुअघि कुनै अस्वाभाविक घटना भएको देखिँदैन।  माघे सङ्क्रान्तिको उत्सव मनाइरहेका मानिसहरूका लागि उक्त दुर्घटना नेपालमा तीन दशकयता भएको सबैभन्दा ठूलो दुर्घटना बन्न पुग्यो।  यती एअरलाइन्सको उक्त 9N-ANC उडान काठमाण्डूबाट बिहान १०:३० बजे उडेको थियो। विश्वभरि हुने उडानबारे तत्काल तथ्याङ्क अभिलेखमा राख्ने वेबसाइट Flightradar24 ले उक्त विमान बिहान १०:५७ बजे समुद्र सतहबाट २ ८७२ फिट (झन्डै ८७६ मिटर) को उचाइमा रहेको देखाउँछ। त्यसपछि भने विमानबाट सबै सङ्केत प्रवाह हुन रोकियो।  पोखरा अन्तर्राष्ट्रिय विमानस्थल २ ६३६ फिटको उचाइमा छ। Playback of YT flight तर फ्लाइटरेडारले देखाएको उचाइ त्रुटिपूर्ण हुनसक्ने पोखरा विमानस्थलका एक अधिकारीले बताए। दुर्घटनाबारे अनुसन्धान भइरहेकाले उनले आफ्नो नाम उल्लेख नहोस् भन्ने चाहेका छन्। ""ब्ल्याक बक्सको फ्लाइट डेटा रेकर्डरको अध्ययनपछि अवतरणका क्रममा के भएको थियो र विमान कसरी खस्यो भन्ने स्पष्ट हुन्छ "" उनले भने। यती एअरलाइन्सले सन् १९९८ को सेप्टेम्बर महिनामा पहिलो पटक आफ्नो व्यावसायिक उडान थालेको थियो।  त्यसका लागि उसले क्यानडामा निर्मित DHC6-300 ट्विन-ओटर विमान ल्याएको यती एअरलाइन्सको वेबसाइट जनाइएको छ। नेपालमा आन्तरिक उडान गर्दै आएको सो निजी वायुसेवा कम्पनीसँग ATR 72 विमानहरू छन्।  सन् २००४ यता यती एअरलाइन्सका छवटा विमान दुर्घटनामा परेका छन्। तिनमा १०० जनाभन्दा बढीको मृत्यु भएको छ।  सर्वाधिक मानवीय क्षति पोखरामा भएको दुर्घटनामा भएको हो। पोखरामा दुर्घटनामा परेको विमान १५ वर्षअघि बनेको जानकारी Flightradar24 ले दिएको छ।  तर त्यसमा जडित ट्रान्सपोन्डर अर्थात् 'रेडिओ उपकरण'ले पठाउने डेटा 'विश्वसनीय नभएको' उसले जनाएको छ।  ""पुराना विमानमा भएका वेदर रेडार (मौसमसम्बन्धी जानकारी सङ्कलन गर्ने उपकरण)  जमिननजिकै पुगेको चेतावनी दिने प्रणाली र अन्य साधनहरू प्रायः चलनचल्तीबाट हराइसके "" सिंहले भने।   ""पुराना विमानहरूमा जोखिम न्यूनीकरण गर्न विमानचालकलाई सावधान गराउने आधुनिक साधन र सुविधाहरू हुँदैनन् "" उनले भने। विमान निर्माताले पनि समयसमयमा त्यस्ता साधन र सुविधाहरू उपलब्ध गराउँछन्। तर तिनलाई अद्यावधिक गराउने व्यवस्था उड्डयन निकायबाट हुनुपर्ने धारणा सिंहको छ।  क्याप्टेन थापा भने विमान पुरानो हुँदैमा समस्या हुन्छ कुरामा असहमत देखिन्छन्। उनी विमानको अवस्था र मर्मत महत्त्वपूर्ण हुने तर्क गर्छन्।  नेपालमा विमानको सङ्ख्या कम भएको तर वायुसेवाको माग र हवाई यातायातमा निर्भरता बढेको बताउँदै  क्याप्टेन थापाले भने ""विमान पुरानो हुँदैमा केही घाटा हुँदैन। मर्मतमा सम्झौता हुनुहुँदैन  नेपालमा मर्मतमा सम्झौता भएको कमै छ।""  फ्रान्सको कम्पनी एटीआरले बनाएको ATR 72 विमान यात्रु र सामान दुवै बोक्न प्रयोग हुन्छ।  यो 'ट्विन-टर्बोप्रब' विमान हो अर्थात् यसमा विमानलाई अगाडि बढाउन दुईवटा प्रपेलर (पङ्खा) हुन्छन्।  पोखरामा विमान दुर्घटना भएपछि फ्रान्स सरकारको हवाई सुरक्षा हेर्ने निकाय  विमान निर्माता कम्पनी एटीआर र युरोपेली नागरिक उड्डयन सुरक्षा निकायका विज्ञहरू नेपाल आएका छन्। उनीहरूले नेपालमा भइरहेको अनुसन्धानमा सहयोग गर्ने बताइएको छ। एभिएशन सेफ्टी नेटवर्कका अनुसार सन् १९९४ देखि २०२३ मा अहिलेसम्म विश्वभरि दुर्घटनामा परेका त्यस प्रकारका ३९ वटा विमानमा 'हल लस' भएको छ अर्थात् फेरि मर्मत गर्नै नसकिनेगरी क्षति पुगेको छ। ती दुर्घटनामा ४७० जनाको ज्यान गएको छ। सबैभन्दा ठूलो मानवीय क्षति यो वर्ष पोखरामा भएको छ। त्यसअघि सन् २०२० र १९९४ मा पनि ६८-६८ जनाले ज्यान गुमाएका थिए। ATR-72 worst crashes ग्राफिक्सः लोकेश शर्मा ’१३ वर्षको उद्धारकार्यमा मैले यस्तो घटना पहिलो पटक देखेँ’ 'सबै आफन्तले शव पाउन कम्तीमा एक हप्ता' 2023 बीबीसी। अन्य वेबसाइटका सामग्रीहरूका लागि बीबीसी जिम्मेवार छैन।  "
11,https://www.bbc.com/nepali/articles/crg22887x5wo,खाना पकाउनका लागि विशेषगरी सहर तथा बजार क्षेत्रका धेरै नेपालीले प्रयोग गर्ने एलपी ग्यास  लीक भएर वा सिलिन्डर पड्केर दुर्घटनाहरू निम्तिएपछि त्यसको सुरक्षित प्रयोगबारे चर्चा हुने गरेको छ।,यसै साता बुधवार राति काठमाण्डूको बुद्धनगरस्थित आफ्नै घरमा ग्यास लीक हुँदा गम्भीर घाइते भएकी कांग्रेस सांसद चन्द्र भण्डारीकी आमा हरिकलाको निधन भएपछि फेरि एक पटक ग्यासको सुरक्षित प्रयोगबारे विभिन्न कोणबाट चर्चा भइरहेको छ।  त्यस घटनामा घाइते भएका सांसद भण्डारीको नेपालमा सम्भव नभएपछि मुम्बईमा लगेर अहिले उपचार जारी छ। यस्ता घटनापछि नेपालमा बिक्री भइरहेका ग्यास  रेगुलेटर र पाइपको सुरक्षाबारे पनि प्रश्न उठ्ने गरेको छ।  बुधवारको घटनापछि विभिन्न सञ्चारमाध्यमहरूले सरकारी निकायहरूलाई उदृत गर्दै विगत तीन वर्षमा तीन दर्जनभन्दा बढी ग्यास लीक तथा सिलिन्डर विस्फोटनका घटना भएको विवरण सार्वजनिक गरेका छन्। त्यस क्रममा १० जनाको निधन भएको र ४० जनाभन्दा बढी घाइते भएको विवरण पनि आएका छन्।  यस्ता घटना न्यूनीकरणका लागि ग्यासको सुरक्षित प्रयोग तथा सिलिन्डर  रेगुलेटर  भल्भ तथा पाइपको गुणस्तरबारे उद्योग  वितरक  उपभोक्ता र नियामक निकाय सबै सचेत हुनुपर्ने आवश्यकता धेरैले औँल्याएका छन्। यसै सन्दर्भमा बीबीसीले सरकारी अधिकारीहरू तथा ग्यास व्यवसायी एवम् जानकारसँग ग्यासको सुरक्षित प्रयोग एवम् सिलिन्डरलागयतका कुराको गुणस्तरबारे कुराकानी गरेको छ।  जानकारहरूका भनाइमा उपभोक्ताले ग्यास सिलिन्डर किन्दा केही कुरामा ध्यान पुर्‍याएमा दुर्घटना निम्तिनसक्ने सम्भावना कम हुन्छ।  नेपाल एलपी ग्यास उद्योग सङ्घका महासचिव कृष्णभक्त श्रेष्ठ भन्छन्  “उपभोक्ताले ग्यास किन्दा केही सावधानी अपनाइदिनु भयो भने धेरै दुर्घटना टर्न सक्छन्।” “उपभोक्ताले आफ्नो घरमा डेलिभरी गरिएको ग्यास सिलिन्डरको सील कस्तो छ भनेर चेक गर्नुपर्छ। किन्ने बेलामा पनि मिति गुज्रिएको सिलिन्डर छ कि भनेर हेर्नुपर्छ।” त्यस्तै सिलिन्डर कुच्चिएको छ कि भनेर पनि हेर्नुपर्ने सुझाव उनको छ।  नेपालमा बिक्री भइरहेका सिलिन्डरको माथिल्लो समाउने भागमा भित्रपट्टि मिति लेखिएको हुन्छ।  अङ्ग्रेजी मिति अनुसार महिना र वर्ष उल्लेख गरिएको त्यस्तो मिति हेरर मात्र ग्यास किन्नुपर्ने विज्ञहरूको सुझाव छ। त्यस्तो मिति लेख्दा महिनालाई अङ्ग्रेजी अक्षरहरू ए  बी  सी र डीले बुझाइन्छ।  ए भनेको ज्यानुअरी  फेब्रुअरी  मार्च हो भने बी भनेको एप्रिल  मे र जुन  सी भनेको जुलाई  अगस्ट र सेप्टेम्बर अनि डी भनेको अक्टोबर  नोभेम्बर र डिसेम्बर हो।  उदाहरणका लागि कुनै सिलिन्डरमा ए (२३) लेखिएको छ भने त्यसको अन्तिम म्याद आगामी मार्चसम्म मात्र हुन्छ अर्थात् सन् २०२३ को मार्चसम्म मात्र हुन्छ। यसरी किन्ने बेलामा अपनाउनु पर्ने सावधानीसँगै त्यसलाई घरसम्म पुर्‍याउँदा पनि सावधान हुनपर्ने सुझाव दिन्छन् नेपाल आयल निगमको एलपी तथा एभिएशन विभागका निर्देशक नेत्रप्रसाद काफ्ले।  “ग्यास किनेर लैजाँदा र सकिएपछि फिर्ता गर्दा पनि गुडाउने चलन छ। त्यस्तो गर्नु हुँदैन  त्यसरी गुडाउनु भनेको सिलिन्डरलाई कमजोर पार्नु हो। ग्यास विस्फोट हुने खतरा बढाउनु हो ” उनले भने।  त्यस्तै ग्यास सिलिन्डर  रेगुलेटर र पाइपमा गुणस्तर चिह्न हेरेर मात्र किन्न सुझाव दिन्छिन् गुणस्तर तथा नापतौल विभागकी प्रवक्ता ज्योति जोशी भट्ट। उनका अनुसार नेपाल सरकारले रेगुलेटरका लागि ‘एनएस-५३०’  सिलिन्डरका लागि ‘एनएस-३६९’ र सिलिन्डरमा ग्यास भर्ने उद्योगहरूको पूर्वाधार अर्थात् बोटलिङ अपरेशनका लागि ‘एनएस-५३३’ चिह्न जारी गर्ने गरेको छ।  त्यस्ता चिह्न भएका वस्तु किन्दा सुरक्षित हुने सम्भावना अधिक हुने उनी बताउँछिन्।  “सुरक्षाको प्रत्याभूति र मापदण्ड पूरा नगरिकन हामीले गुणस्तर चिह्न दिएका हुदैनौँ। त्यस्ता कुराको नियमित अनुगमन पनि हुने गर्छ ” उनले भनिन्।  सगरमाथा आधार शिविर नजिकैको गाउँमा याकमार्फत् ग्यासको ढुवानी गरिँदै  उपभोक्ताले घरमा ग्यास पुर्‍याइसकेपछि पनि कतिपय कुरामा ध्यान दिनुपर्ने जानकारहरू बताउँछन्।  आयल निगमका काफ्लेका अनुसार नेपालमा बिक्री हुने एलपी ग्यासमा “त्यो लीक भएको छ कि छैन” भन्ने थाहा होस् भनेर एकखाले गन्ध मिसाइएको छ।  “लीक भइहाले थाहा होस् भनेर त्यस्तो गन्ध मिसाइएको हो ” उनले भने  “त्यसैले ग्यास ल्याएपछि जोड्ने बेलामा त्यस्तो गन्ध पो आएको छ कि भनेर जाँच गर्नुपर्छ।” श्रेष्ठ पनि उपभोक्तालाई ग्यास जोड्नुअघि गन्ध आएको छ कि भनेर जाँच गर्न सुझाव दिन्छन्।  सकेसम्म भाल्भ लीक भएको छ छैन भनेर साबुन पानी लगाएर जाँच्न पनि सकिने जानकारहरूको भनाइ छ।  सील चेक गर्नुपर्‍यो। त्यसपछि जोड्नुभन्दा अघि गन्ध आउँछ कि आउँदैन भन्ने सुघ्नुपर्‍यो।  ग्यास जोड्ने क्रममा रेगुलेटरलाई राम्ररी मिलाएर जोड्ने  सुरक्षित खालको पाइप मात्र प्रयोग गर्नेलगायतका कार्य गर्नुपर्ने उनीहरूको सुझाव छ।  उपभोक्ताले ग्यास प्रयोग गर्दा सावधानी नअपनाएका कारणले गर्दा धेरै दुर्घटना हुने गरेको कतिपयको भनाइ छ।  काफ्ले भन्छन्  “विगत दुई/चार वर्षका घटना हेर्दा ग्यास लीकका कारण दुर्घटना भएका घटना धेरै छन्। सिलिन्डर विस्फोट भएका कम छन्। त्यसैले उपभोक्तामा प्रयोग गर्दाको सचेतना कम भएर त्यस्तो भएको भन्न सकिन्छ।” ग्यास प्रयोग गर्दा ऊनी  सिल्क वा त्यस्तैखाले आगोले चाँडै टिप्ने लुगा लगाउनु नहुने सुझाव उनको छ।  त्यस्तै पहिले रेगुलेटर बन्द गरेर मात्र चुह्लो बन्द गर्नुपर्ने  झ्यालढोका खुला राखेर ग्यास बाल्नुपर्ने  ग्यास चुह्लोको बर्नर सफा राख्नुपर्ने  कम्तीमा हरेक दुई/दुई वर्षमा रेगुलेटर र पाइप फेर्नुपर्ने सुझाव उनको छ।  “कुनै बेलामा दुर्घटना हुने सङ्केत हामीले पाइरहेका हुन्छौँ तर त्यसलाई ध्यान दिँदैनौँ ” उनी भन्छन्।  ग्यास सिलिन्डर सकेसम्म खुला स्थानमा राख्नुपर्ने  दुई वा त्यसभन्दा बढी सिलिन्डर एकै स्थानमा राख्नु नहुने  रातो रङमा ग्यास बल्न थाले त्यसलाई बन्द गरेर जाँच गर्नुपर्ने  ग्यासको गन्ध आएमा बल्ने कुरा बाल्ने वा बिजुलीको स्वीच अन गर्नु नहुनेलागतयका सावधानी अपनाउनु उपयुक्त हुने सुझाव जानकारहरूको छ। नेपाल आयल निगमका अनुसार नेपालमा हाल मासिक ४५ हजार मेट्रिक टन ग्यास खपत हुने गरेको छ।  काफ्लेले भने  “अहिले नेपालमा हामीले प्रमाणित गरेका सिलिन्डरको सङ्ख्या एक करोड ११ लाख रहेको छ भने ५९ वटा उद्योगहरू दर्ता छन्।” ती उद्योगमध्ये हालसम्म ५० वटाले मात्र नेपाल गुणस्तर चिह्न लिएको ज्योति जोशी भट्टले जानकारी दिइन्। कतिपयले नेपालमा ग्यास सिलिन्डर  रेगुलेटर  पाइपलगायतको अनुगमन नहुँदा दुर्घटनाहरू भइरहेको आरोप लगाइरहेका छन्।  त्यसबारे प्रश्न गर्दा उनले भनिन्  “हामीले नियमित अनुगमन गरिहरेका छौँ र विभिन्न सञ्चारमाध्यमबाट उपभोक्ताले अपनाउनुपर्ने सावधानीबारे पनि जानकारी गराइरहेका छौँ।” 2023 बीबीसी। अन्य वेबसाइटका सामग्रीहरूका लागि बीबीसी जिम्मेवार छैन।  
12,https://www.bbc.com/nepali/articles/clkr94v20pzo,अमेरिकी राष्ट्रपतिहरूका निम्ति स्टेट अफ द युनियन भाषण निकै चुनौतीपूर्ण मानिन्छ किनकि सामान्यतया उनीहरूबाट त्यहाँ शक्तिशाली सम्बोधनको अपेक्षा गरिन्छ। ,"तर उक्त काम जो बाइडनका निम्ति झन् जटिल छ।
 
 भकभकाउने समस्या सामना गर्दै प्रसिद्धिको बाटो हिँडेका सार्वजनिक व्यक्तित्वहरूमध्ये उनी एक प्रख्यात उदाहरण हुन्।
 
 बोलाइमा देखिने उक्त समस्या असामान्य होइन  भकभकाउने समस्यासँग सम्बन्धित सङ्गठनहरूले विश्वभरि आठ करोड मानिसहरू वा हामी १०० जनामध्ये एक जनामा उक्त समस्या रहेको आकलन गरेका छन्।  त्योभन्दा ठूलो अनुपात बालबालिकामा रहेको भनिन्छ। २० जनामध्ये एक जनामा भकभकाउने समस्या छ भनिन्छ जसलाई अमेरिकी अङ्ग्रेजीमा रोकिएर बोल्ने समस्याको अर्थमा बुझिन्छ।
 
 ती आँकडाहरूले प्रख्यात व्यक्ति भकभकाएको देख्नु आश्चर्य मान्नुपर्ने विषय नभएको औँल्याउँछन्।
 
 तर वास्तविकतामा नाम चलेका व्यक्तिहरू सार्वजनिक सम्बोधनमा त्यसरी प्रकट भएको बिरलै पाइन्छ।  उदाहरणको रूपमा बाइडन अड्किएर बोल्ने समस्या भएका ह्वाइट हाउस पुग्ने पहिलो व्यक्तिको रूपमा सूचीकृत छन्। यद्यपि १८ औँ र १९ औँ शताब्दीका उनका पूर्ववर्तीहरू थोमस जेफरसन र अब्राहम लिङ्कनमा पनि उस्तै समस्या रहेको विभिन्न विवरणहरूमा पाइन्छ। सन् २०२० को राष्ट्रपतीय चुनावको अभियानमा भकभकाउने समस्या रहेका किशोर ब्रेयडेन ह्यारिङटन बाइडनसँग जोडिएका थिए   वर्तमान राष्ट्रपतिले सन् २०२० मा तत्कालीन राष्ट्रपति डोनल्ड ट्रम्पविरुद्ध तीव्र चुनावी ध्रुवीकरण चलिरहेका बेला पनि आफ्नो अवस्था लुकाएनन्। 
 वास्तवमा बाइडनले १३ वर्षीय किशोर  भकभकाउने ब्रेयडेन हेरिङटनलाई विश्वास गरे  जसले पार्टी सम्मेलनमा तत्कालीन डेमोक्र्याट उम्मेदवारको समर्थनमा गरेको भाषणको निकै प्रशंसा भएको थियो।   ""एक खालको कमजोरीका रूपमा रहेको भकभकाउने समस्याबारे अझै मानिसहरू हाँस्छन्  त्यसो गर्दा मानिसहरू अपमानित हुन्छन् "" त्यही वर्ष बाइडनले भनेका थिए।
 
 अमेरिकी राष्ट्रपतिले आफ्नो भकभकाउने समस्या बेलाबखत उजागर हुने भएकाले त्यसलाई नियन्त्रणमा राख्न उच्च दबावपूर्ण अवस्थामा अझ कडा परिश्रम गर्छन् भन्ने स्वीकार गरेका छन्।
 
 हालसालै न्यू योर्क टाइम्सको एउटा लेखले बाइडनको सार्वजनिक सम्बोधनको नियमित तयारीबारे विस्तृत उल्लेख गरेको छ। जसमा शब्द उच्चारणलाई निर्देश गर्न सहयोगी होस् भन्नका निम्ति नोट गर्ने बानीबारे पनि चर्चा छ।
 
 भकभकाउने समस्या भएका अन्य प्रख्यात व्यक्तिहरूले व्यवहारिक अभ्यासहरू कमै अपनाएका छन्। हलिवूड अभिनेता स्यामुअल एल ज्याक्सन आफ्नो कैयौँ भूमिकाका निम्ति उत्ति नै प्रख्यात छन् जति आफ्ना फिल्ममा उनले एउटै अपशब्द पटक पटक बोलेका छन्। 
 
 जस्तो कि एउटै फिल्ममा उनले ४० पटकसम्म एउटा अपशब्द बोलेको रेकर्ड छ।   स्यामुअल एस ज्याक्सनको अभियनसँग जोडिएका अपशब्द पनि उनको भकभकाउने बानीको सामना गर्ने बलियो तरिका हो ज्याक्सनका निम्ति दुर्वचन बोल्नु अभिव्यक्तिमा रहेको आफ्नो दुर्बलतासँग जुध्ने संयन्त्रको एउटा पाटो भएको खुलेको छ।
 
 ""म बच्चा हुँदा लामो समय भकभकाएँ र उक्त अपशब्दले मलाई त्यो रोक्न सहयोग गर्‍यो। त्यसले मलाई ध्यान केन्द्रित गर्न र आफूमाथिको दबाव हटाउन सहयोग गर्‍यो "" उनले सन् २०१९ मा भ्यानिटी फेयर म्यागजिनलाई भनेका थिए।  ""मलाई किन भन्ने थाहा छैन तर त्यो उच्चारण गर्न सजिलो छ। त्यो शब्दले मलाई अझै सहयोग गर्छ "" उनको भनाइ थियो।
 
 ज्याक्सनले आफ्नो दिनचर्याको एउटा पक्षको रूपमा श्वासप्रश्वासको अभ्यासको पनि सहारा लिन्छन्।
 
 गल्फका दिग्गज टाइगर वूडसको दृष्टिकोण कम विवादास्पद थियो: ती अमेरिकी खेलाडीले कुकुरसँग कुरा गर्दै सार्वजनिक सम्बोधनको अभ्यास गर्थे।
 
 ""म मेरो कुकुरसँग कुरा गर्छु  उ त्यहाँ बसेर सुन्छ र निदाउँछ "" वूडसले सन् २००६ मा अमेरिकी टेलिभिजन नेटवर्क सीबीएससँगको अन्तर्वार्तामा भनेका थिए  ""अनि मैले नअड्किएर कसरी बोल्ने भन्ने सिकेँ।"" एउटा अमेरिकी गैरसरकारी संस्था न्याशनल स्टटरिङ एसोसियशनका अनुसार महिलाहरूभन्दा पुरुषहरूमा त्यस्तो समस्या धेरै छ।
 
 त्यो पनि विशेषगरी बालकहरूमा। स्वास्थ्य विज्ञहरू अझै पनि त्यो लैङ्गिक असन्तुलन किन छ भन्नेबारे निश्चित भन्न सक्ने अवस्थामा छैनन्। एमिली ब्लन्टको निम्ति लबजमा आएको परिवर्तनले धेरै फेरबदल ल्याइदियो आफ्नो अप्ठेरोबारे सार्वजनिक रूपमा बोलेकी प्रख्यात महिला सेलेब्रिटी हुन् ब्रिटिश अभिनेत्री एमिली ब्लन्ट।  सन् २०२० मा एउटा फ्याशन म्यागेजिनलाई दिएको अन्तर्वार्तामा उनले उक्त विषयबारे छलफल गरेकी छन्।  जसमा उनले आफू लन्डनमा हुर्किँदा भकभकाउने 'दुर्बलता' विकास भएको खुलाएकी छन्।  ब्लन्टले त्यसबेला  मुस्किलले कुराकानी गर्न सक्ने र  वाक प्रशिक्षकको सहयोगमा पनि प्रगति नभएको कुरा स्मरण गरेकी छन्। स्कूलमा नाटक प्रशिक्षकको सुझावमा उनले विभिन्न लवजमा बोल्न तत्पर भएपछि त्यसले उनको भकभकाउने बानी हरायो।   ""आफूबाट आफूलाई हटाउँदा म मुक्त भएजस्ती भएँ। मैले उत्तरतिरको लवज निकै खराब स्वरूपमा गरेँ तर त्यसले मलाई म त्यो समस्याको सामना गर्न सक्छु भन्ने महसुस गरायो "" ब्लन्टले आफूले विदेशी भाषा बोल्दा कहिल्यै नभकभकाएको कुरा त्यसबेला ख्याल गरेको सुनाइन्।  अन्तिम तर महत्त्वपूर्ण  एड शीरनको कथा।
 
 गायक तथा गीतकार आफ्नो गितारका साथ हिम्मतपूर्वक स्टेजमा जाने गर्नाले प्रसिद्ध भए। आत्मविश्वासका साथ मञ्चमा जानु कैयौँ नभकभकाउने मानिसहरूका निम्ति समेत निकै कठिन कुरा हो।
 
 तर शीरनले सङ्गीतलाई प्रयोग गर्ने निश्चित गरिसकेका थिए - खासमा एमिनेमको र्‍यापलाई स्थिर मन र अभिव्यक्ति सिक्न प्रयोग गर्ने सुनिश्चित उनले गरिसकेका थिए।
 
 ""मेरो बुवाले म नौ वर्षको छँदा उनको एउटा एल्बम किनेर ल्याइदिनुभएको थियो "" उनले सन् २०१५ मा अमेरिकन इन्स्टिट्यूट अफ स्टटरिङमा गरेको एउटा सम्बोधनमा भनेका थिए।
 
 ""मैले त्यसका प्रत्येक शब्द सिकेँ  एमिनेमको र्‍याप निकै छिटो  माधुर्यपूर्ण र जोडदार थिए। त्यसले मलाई भकभके बानीबाट छुटकारा पाउन सहयोग गर्‍यो।"" 2023 बीबीसी। अन्य वेबसाइटका सामग्रीहरूका लागि बीबीसी जिम्मेवार छैन।  "
13,https://www.bbc.com/nepali/articles/c16nwd30k7yo,टर्कीमा अन्य देशहरूमाभन्दा धेरै भूकम्प आउँछ। उक्त देशको जमिनमुनि थुप्रै महत्त्वपूर्ण फल्ट लाइन वा जमिनमुनिका चिरा रहेकाले त्यहाँ धेरै भूकम्प आउने हामी बारम्बार सुन्छौँ।,"तर फल्ट के हो र भूकम्पसँग यसको के सम्बन्ध छ? बीबीसीले एकजना भूकम्पविद्सँग यसबारे कुरा गरेको छ। ""जति द्रुत गतिमा औँलाका नङ पलाउँछन् - प्लेटहरू त्यति छिटो सर्छन्।"" डा. जेसिका हथोर्नले १६ वा त्यस्तै टेक्टोनिक प्लेट भनिने चट्टानहरूको तहबारे चर्चा गरेकी छन्। ती एकसाथ मिलेर पृथ्वीको बाहिरी तह बन्छन्। यूनिभर्सिटी अफ अक्सफर्डको डिपार्टमेन्ट अफ अर्थ साइन्सेसकी यी सहायक प्राध्यापकले भूकम्पहरूले कसरी उत्पन्न हुन्छन् भन्ने अध्ययन गर्दै तिनको फल्टसँगको सम्बन्धबारे व्याख्या गरेकी छन्। “फल्ट त्यस्तो ठाउँ हो जहाँ दुई प्लेट एक अर्कामा नजिक भएर सर्छन्  जहाँ एकातर्फ एउटा ठोस भाग र अर्को ठोस भाग अर्कोतर्फ हुन्छन् र उनीहरू एक अर्कासँग नजिक भएर सर्छन् ” ती भूकम्पविद्ले भनिन्।   
 ती एकअर्काबीच निकै सुस्त गतिमा चल्छन् (प्राय: हरेक वर्ष केही सेन्टिमिटरका दरले मात्र)  जसमा आउने अचानक हलचल वा फेरबदलले निकै ठूलो ऊर्जा उत्पन्न गराउँछ र ती चट्टानमा चिरा उत्पन्न भई भूकम्प आउँछ।  डा. हथोर्नका अनुसार यो तुलनात्मक रूपमा सतहको नजिक हुन्छ किनकि पृथ्वीको केन्द्र भाग लेदोयुक्त र तरल स्वरूपमा हुन्छ। “भूकम्प आउनका लागि त्यस्तो कमजोर ठाउँ चाहिन्छ जुन छिट्टै टुट्नका लागि नाजुक अवस्थामा रहेको हुनुपर्छ ” डा हथोर्न भन्छिन्। भूकम्पहरू प्राय: टेक्टोनिक प्लेटका सीमामा हुन्छन्। तर महादेशका बीचमा समेत त्यस्तो भएका दुर्लभ उदाहरण छन्। वास्तवमा ८० प्रतिशतभन्दा धेरै मुख्य उदाहरणहरू प्रशान्त महासागरका छेउमा 'रिङ्ग अफ फायर' भनिने क्षेत्रमा भएका छन्। जहाँ प्यासिफिक प्लेट आसपासका प्लेटहरूभन्दा तल झरेको छ। 
 
 भूकम्पहरूले नयाँ फल्टहरू सिर्जना गर्ने भए तापनि धेरैजसो घटनाका हकमा त्यहाँ पहिले नै फल्टहरू हुने डा हथोर्न बताउँछिन्। पहिले नै रहेका फल्टमा चुक हुँदा त्यसलाई तीनवटा आधारभूत तहका रूपमा वर्गीकरण गरिन्छ: साधारण फल्ट  रिभर्स फल्ट र स्ट्राइक-स्लिप फल्ट। यस्तो खाले फल्टमा दुई भाग तेर्सो गरी एक अर्कातर्फ सर्छन्। 
 स्ट्राइक-स्लिप फल्टहरू प्राय: ठाडो हुन्छन् र तलतर्फ काटिन्छन्। कहिलेकाहीँ त्यो १५ देखि २० किलोमिटरसम्मको गहिराइमा सर्छन्। 
 एउटा उदाहरण इस्ट एनाटोलियन फल्ट हो। ७०० किलोमिटर लामो उक्त फल्ट टर्कीमा एनाटोलियन र अरेबियन फल्टको सीमाबीचमा पर्छ। 
 सन् २०२३ फेब्रुअरी पहिलो साता गएको ७.५ र ७.८ म्याग्निट्यूडको भूकम्प झण्डै एक शताब्दीमा गएको शक्तिशालीमध्येको भूकम्प हो। जुन त्यस क्षेत्रमा त्यस क्षेत्रमा तेर्सो स्लिप फल्ट भएर गएको थियो। पृथ्वीको सतहभन्दा मात्र केही किलोमिटर गहिराइमा उत्पन्न भएका ती विनाशकारी भूकम्प र परकम्पबाट अहिलेसम्म ४१ हजार भन्दा धेरै मानिसको मृत्यु भएको विवरण छ। 
 
 
 यस प्रकारको अर्को उदाहरण अमेरिकाको क्यालिफोर्नियामा रहेको सान आन्ड्रेस फल्ट प्रणाली हो। जुन कैयौँ फल्टहरू मिलेर बनेको छ जसले पश्चिममा प्यासिफिक प्लेटदेखि पूर्वमा उत्तर अमेरिकी प्लेटसम्म समेट्छ। बाँकी महादेशको तुलनामा पश्चिमी क्यालिफोर्निया ‍‍‍अलास्कासम्म फैलिएको डा. हथोर्न बताउँछिन्। यी प्लेटहरू एक अर्काबीच सर्ने हुँदा त्यहाँ भूकम्पहरू जाने गरेका छन्।  उक्त फल्ट प्रणाली दबिएको र टुक्रिएको पत्थरको एउटा जटिल क्षेत्र हो जुन १ २०० किलोमिटर लम्बाई र कम्तीमा २५ किलोमिटर गहिराइमा फैलिएको छ।  
 
 सन् १९०६ को १८ एप्रिलमा गएको क्यालिफोर्निया भूकम्पले सान एन्ड्रिअस फल्टको सुदूरउत्तरमा ४७७ किलोमिटर क्षेत्र चिरा पारेको थियो। यूएस जिओलोजिकल सर्भेका अनुसार सान फ्रान्सिस्कोमा ठूलो विनाश गरेको उक्त भूकम्पलाई “हालसम्मकै सबैभन्दा उल्लेख्यमध्येको भूकम्प”का रूपमा हेरिन्छ।  
  सामान्य फल्ट भनेका त्यस्ता चिरा हुन् जहाँ ढिक्का ढिक्का भाग अगाडि सर्छन् र एउटा भाग ठाडो झर्छ।   इथियोपियाको अफार क्षेत्रमा पृथ्वीका माथिल्लो तहका तीनवटा भिन्न भागहरू भेट्छन् जसलाई अफार ट्रिपल जङशन भनिन्छ।  सोमालियन प्लेट बाँकी महादेशबाट पर सरिरहेको छ जसले एउटा दरारयुक्त उपत्यका र ठाडो गहिरा चिराहरू बनाइरहेको छ।  यसैबीच अफ्रिकन र सोमालियन प्लेटहरू उत्तरको अरेबियन प्लेटबाट छुट्टँदै ‘Y’ आकारको दरार प्रणाली बनाएका छन्।   त्यस गतिविधिले चट्टानमा शक्ति सिर्जना गर्छ र त्यसले चिरा  फल्ट  ज्वालामुखी र जमिनमा अन्य असरहरू देखाउँछ। सन् २००५ मा त्यस क्षेत्र शृङ्खलावद्ध दरारहरू देखा पर्दै भूकम्प र खरानीका बादलहरू बनेका थिए। र एउटा आठ मिटर फराकिलो र ६० किलोमिटर लामो चट्टानी दरार देखिएको थियो।  
 आइसल्याण्डमा सक्रिय ज्वालामुखी उत्तर अमेरिकी र यूरेशियन टेक्टोनिक प्लेटहरू एकअर्काबाट विस्तारै पर सरिरहेका छन्। र छुट्टिरहेका प्लेट सीमामा मध्य एटलान्टिक पर्वत शृङ्खलाका रूपमा एउटा फल्ट लाइन सिर्जना भएको छ।   उक्त पर्वत शृङ्खला उत्तरी र दक्षिणी आन्ध्र महासागरको बीचमा हजारौँ किलोमिटर फैलिएको छ।  ती प्लेटहरू एकअर्काबाट पर सरिरहँदा पृथ्वीको सतहमुनि रहेको तरल म्याग्मा माथि सर्दै सीमामा नयाँ चट्टान बन्छ र त्यसलाई नयाँ पदार्थहरूले पर्वत शृङ्खलाबाट अन्यत्र धकेल्छन्।  त्यसले प्राय:जसो पानीमुनिको पर्वतीय शृङ्खला बनाउँछ जुन सहतमा कतै टापुहरूका रूपमा रहन्छन्। त्यसका उदहारण आइसल्याण्ड  एजोर्स अथवा एसेन्सन टापु हुन्। त्यसले सतहमा चिराहरू भूकम्पहरू र ठूलो मात्रामा भूकम्पीय गतिविधि सिर्जना गर्छ।
  
 जब भागहरू एकसाथ आएर एउटा भाग माथितिर सर्छ तब रिभर्स वा थ्रस्ट फल्टहरू बन्छन्।  ती एकीकृत सीमासँग सम्बन्धित छन् र ती प्राय: ठूला फल्टहरू हुन्। डा. हथोर्नका अनुसार “ती पृथ्वीमा कुनै कोणबाट टुक्रिन्छन् जसले व्यापक क्षेत्र सिर्जना गर्दै नाजुक असरहरू उत्पन्न गराउन सक्छन्।” 
 सन् २०११ मा जापानमा गएको ठूलो भूकम्पबाट व्यापक विध्वंश भएको थियो जापान ट्रेन्च फल्ट क्षेत्र जापानी टापुहरूको पूर्वी भागमा उत्तरदेखि दक्षिणतर्फ फैलिएको पानीमुनिको निकै तल्लो भाग हो जसले यूरेशियन प्लेटलाई प्यासिफिक प्लेटसँग छुट्याउँछ।  सन् २०११ को मार्च महिनामा गएको ९.१ म्याग्निट्यूडको विनाशकारी टोहोकु-ओकी भूकम्पले जापानी तटहरू हल्लाएको थियो। त्यस भूकम्पले उक्त फल्टमा ५० मिटरको परिवर्तन ल्याएको थियो।   जापान ट्रेन्चको एउटा भागको उक्त दरारले निकै ठूलो जनधनको क्षति गरेको थियो। जसक्रममा आएको सुनामीले तटीय क्षेत्रमा असर गर्दा फुकुशिमा परमाणु प्लान्टमा भएको चुहावटले अर्को विपद् निम्त्याएको थियो। 
 अटाकामा फल्ट प्रणालीको रूपमासमेत परिचित यो फल्ट पूर्वी प्रशान्त महासागरमा पर्छ।  जुन पेरु र चिलेका तटभन्दा झण्डै १६० किलोमिटर पर नाज्का र दक्षिण अमेरिकी टेक्टोनिक प्लेटबीचमा पर्छ।   नाज्का प्लेटको समुद्री क्रस्ट दक्षिण अमेरिकी महादेशको सतहमुनि चलायमान हुँदा त्यहाँ ठूला भूकम्पीय गतिविधिहरू हुन्छन्।
 सन् १९६० को २२ मेमा दक्षिण चिलेको भाल्दिभिआ सहरमा गएको ९.५ म्याग्निट्यूडको भूकम्प अहिलेसम्म मापन गरिएकै सबैभन्दा ठूलो भूकम्पका रूपमा हेरिन्छ। 
 वैज्ञानिकहरूका अनुसारमा त्यसबेला उत्पन्न भएको शक्ति दोस्रो विश्वयुद्धको बेला हिरोशिमामा उत्पन्न शक्तिभन्दा २० हजार गुणा धेरै थियो।
 
 
 
 यद्यपि तपाईँ  फल्टलाइन नजिकै बस्ने भन्दैमा त्यो चिन्ताको विषय नै हो भन्ने होइन।   डा. हथोर्नले सबै फल्टहरूले भूकम्प नल्याउने बताउँछिन्। “धेरैजसो फल्ट क्षेत्रमा कि भूकम्प हुँदैनन् वा ती निकै साना हुन्छन् ” उनी भन्छिन्।   “ती त्यहाँ विस्तारै सर्ने किसिमका हुन्छन्।”  2023 बीबीसी। अन्य वेबसाइटका सामग्रीहरूका लागि बीबीसी जिम्मेवार छैन।  "
14,https://www.bbc.com/nepali/news-64221804," वर्षको यो त्यो समय हो जब हामी मध्ये केहीले सङ्कल्प गर्ने गर्छौँ।,क्यालोरी के हो र यो शब्दको,उत्पत्ति कसरी भयो,?,यो पत्ता लाग्नाले विश्वभर के कस्ता प्रभाव देखा परेका छन्,?,के क्यालोरी गणना गर्नु घातक हुनसक्छ,?,डरलाग्दो लगाव,विकल्प के हुनसक्छ त,?","मानिसहरूले हरेक पटक नयाँ वर्षमा गर्ने सङ्कल्पहरूमा  सबैभन्दा दोहोरिरहनेमा चाहीँ  आफ्नो तौल घटाउने देखि शरीर सुगठित बनाउने समेत पर्छ। त्यसका लागि हामीले कम खानुका साथै व्यायामको मात्रा बढाउने गर्छौँ। खानाबाट प्राप्त हुने शक्ति क्यालोरीमा मापन गरिन्छ र हामी मध्ये धेरैलाई कति क्यालोरी खाना खाइयो भन्ने कुरा ख्याल गरेर त्यसै अनुसार खाना कटौती गर्दा तौल घटाउने लक्ष्य  पुरा हुन्छ भन्ने लाग्छ। तर के यो सही तरिका हो त? या यसबारे पुनर्विचार गर्ने समय भयो? पछिल्लो समय केही विज्ञहरूले क्यालोरी मापन गरेर खाना खाने चलन एक पुरानो विधि मात्रै नभएर यो खतरनाक समेत रहेको बताएका छन्। क्यालोरी भनेको हामीले खाएको खानेकुराले दिने शक्ति मापन गर्ने  एउटा एकाइ हो जसले खाद्यवस्तुको पोषणबारे जानकारी दिन्छ। यो ल्याटिन शब्द क्यालरबाट आएको हो जसको अर्थ ताप हो र यसको प्रयोग एक शताब्दी भन्दा लामो समय देखि हुँदै आएको छ। “निकोलस क्लीमेन्टले समुद्री सतहमा एक लिटर पानीलाई एक डिग्री सेल्सियससम्म पुर्‍याउनका लागि आवश्यक पर्ने तापको मात्रालाई क्यालोरीका रूपमा परिभाषित गरेका छन् ” युनिभर्सिटी अफ केम्ब्रीजमा मोलिक्यूलर न्युरोएन्डोक्रीनोलजी विषयका प्राध्यापक डाक्टर जाइल्स इयोले भने। १९औ शताब्दीको सुरुवातमा तापबाट चल्ने इन्जिनबारे आफ्नो भनाइ राख्ने क्रममा पहिलो पटक फ्रान्सेली वैज्ञानिक क्लीमेन्टले यो शब्द प्रयोग गरेका थिए। तसर्थ आजको शब्दकोशमा एक किलोग्राम पानीको तापक्रम एक डिग्री सेल्सियसले बढाउनको लागि आवश्यक ताप एक क्यालोरी बराबर रहेको भनिएको छ। र एक हजार साना क्यालोरी बराबर किलोक्यालोरी हुन्छ। खानाको क्यालोरी सही रूपमा मापन गर्ने वैज्ञानिक क्षमता एक महत्त्वपूर्ण उपलब्धि थियो। “हामी अचानक यस्तो संसारबाट गयौ जहाँ एक निश्चित व्यक्तिको आहार सीधा उनीहरूको जात  बस्ने स्थानको वातावरण  सामाजिक वर्ग र लिङ्गसँग सम्बन्धित छ भन्ने विश्वास गरिन्छ र कुनै पनि दुई आहारहरू तुलना गर्न सकिँदैन। तर अचानक ती तुलना गर्न सकिने भए ” इन्डियाना युनिभर्सिटी  ब्लुमिङ्टनमा इतिहास र इन्टरन्याशनल स्टडीज विषयका प्राध्यापक नीक कुलाथरले भने। खानेकुराहरू बारे हाम्रो अनुमानमा पनि व्यापक परिवर्तन भयो। सी फुड अर्थात् समुद्रबाट निकालिने खाद्य सामाग्रीमा प्रोटिन  कार्बोहाइड्रेट  माइक्रोन्युट्रीएन्टस  फ्याट लगायत कुराहरूको सम्मिश्रण हुन्छ भन्ने ठान्न थालियो। “शरीरलाई इन्जिन अनि खानालाई इन्धनका रूपमा हेर्ने परिपाटीले मानिसहरूको खाद्य सामग्रीलाई हेर्ने दृष्टिकोणमा परिवर्तन आयो ” कुलाथरले भने। २०औ शताब्दी क्यालोरीले सार्वजनिक नीतिहरूमा समेत प्रभाव पार्न थाल्यो। सन् १९२० देखि १९३०को दशमा जापानको नौसेनाले आफ्ना कर्मचारीले खाने खानाबारे मापदण्ड तोक्यो। उनीहरूको आहार युरोपेली देशहरूकै स्तरमा पुर्‍याउने योजना बनाइएको थियो। नौसैनिकको खानामा गहुँ र मासु त्यसमा पनि सुँगुर र कुखुराको मासु थप गरेर जापानीहरू समक्ष प्रचार नै गरिएको थियो। हामी मध्ये धेरैले मन पराउने जापानी खाना त्यो परिवर्तित खाना खाने तरिकामा आधारित भएर तयार गरिएको समेत बताइने गरिन्छ। दशकौँ देखि खडेरीबाट पीडित देशहरूलाई कति खाद्य सहायताको आवश्यकता छ भन्ने निर्क्योल गर्नका लागि अमेरिकाले क्यालोरी मापन गर्ने गरेको छ।   प्रथम विश्व युद्ध पछि गठन भएको लिग अफ नेसन्सले पोषणबारे अध्ययन समेत गरेको थियो। उसले सन् १९३५मा एक वयस्कलाई दिनमा २ ५०० क्यालोरी आहारको आवश्यकता पर्ने मापदण्ड तोक्यो। हालको मापदण्ड अनुसार पुरुषलाई प्रति दिन २ ५०० क्यालोरी खानाको आवश्यक छ भने महिलाका लागि २ ००० क्यालोरी। केही विज्ञहरूले क्यालोरी गन्ने विधि पुरानो भइसकेको बताएका छन्। त्यसको कारण के हो त? फरक खाद्य सामाग्रीको समान खाद्य शक्ति भए पनि ती खानाले समान स्वास्थ्य वा पोषण लाभ भने दिन सक्दैनन्।  उदाहरणका लागि एक गिलास दूधमा १८४ क्यालोरी हुन्छ भने उत्रै आकारको एक गिलास शुद्ध बियरमा त्यो भन्दा कम १३७ क्यालोरी। “हामीले क्यालोरी खाँदैनौ। हामीले खाना खान्छौँ र त्यसपछि हाम्रो शरीरले त्यसबाट क्यालोरी निकाल्छ। गाजर  दोनट वा स्टेक तपाइले के खानु भयो भन्ने कुरामा आधारित रहेर क्यालोरी निकाल्नका लागि फरक फरक तापमानमा शरीरले काम गर्नुपर्ने हुन्छ ” जीनेटीसीस्ट जाल्स यो भन्छन्। सुपर मार्केटमा उपलब्ध खाद्य सामाग्रीमा कति परिमाणमा कति क्यालोरी हुन्छ भन्ने कुरा उल्लेख गरिएको हुन्छ तर हाम्रो शरीरले कति पचाउन सक्छ भन्ने कुरा भने त्यहाँ उल्लेख हुँदैन। “हामीले सेवन गर्ने प्रत्येक १०० क्यालरी प्रोटिनमध्ये हाम्रो शरीरले केवल ७० क्यालरी सोस्छ। अनि ३० प्रतिशत प्रोटिन क्यालरी चाहिँ प्रोटिन ग्रहणसम्म पुग्छ र त्यसबाट हामी क्यालरी लिन सक्छौँ ” उनले थपे। “अर्को तर्फ फ्याटमा भने निकै धेरै क्यालोरी हुन्छ र यो खाद्य शक्तिको राम्रो भण्डार हो। हामीले खाने १०० क्यालोरी फ्याट मध्ये शरीरले लगभग ९८ देखि १०० क्यालोरी नै प्राप्त गर्छ ” योले भने। यसको अर्थ तपाइले १०० क्यालोरी चिप्स खानु भयो भने १०० क्यालोरी गाजरको तुलनामा निकै धेरै क्यालोरी प्राप्त गर्नुहुन्छ। योका अनुसार आफूले के खाइरहेको छु भन्ने कुराको ख्याल नगरे क्यालोरी मात्रै गन्नुको कुनै अर्थ हुँदैन। यसबारे जटिलता यहीँ समाप्त हुँदैन। कुनै निश्चित खानाबाट हामीले कति क्यालोरी प्राप्त गर्छौँ भन्ने कुरा मानिस अनुसार फरक फरक हुन्छ। उमेर  निद्राको अवधि  गट जीवाणु र हर्मोन अनि हामीले कसरी खाना चपाउँछौँ भन्ने कुराले यसमा फरक पार्छ। अत्यधिक प्रशोधन गरी बनाइएको खानेकुराहरूमा प्रोटिन र फाइबरलाई बेवास्ता गरिएको हुन्छ भने फ्याट  चीनी अनि नुन थपिएको हुन्छ। यसले उक्त खानेकुरामा क्यालोरी त प्रशस्त हुन्छ तर पोषणको हिसाबले भने कमजोर बन्न जान्छ। “क्यालोरीले तपाइलाई सङ्ख्या दिन्छ। तर यो पोषण तत्त्वबारे भने बेखबर हुन्छ। यसले तपाइलाई कति फ्याट  चिनी  कार्बोहाइड्रेट  फाइबर वा भिटामिन बताउँदैन। क्यालोरीसँग मेरो समस्या यही हो। यो अस्पष्ट उपकरण हो ” क्यालोरी गणनाले हामीलाई अस्वास्थ्यकर छनौट गर्न प्रोत्साहित गर्न सक्ने तर्क गर्दै योले भने।  “क्यालोरी प्रतिको लगावले मानिसलाई खत्तम पार्न सक्छ ” न्यूयोर्कस्थित कोर्नेल विश्वविद्यालयमा हिस्ट्री एन्ड कल्चर अफ अमेरिकन फुट एन्ड हेल्थ विषयकी विशेषज्ञ एड्रीएन रोज बिटारले चेतावनी दिइन्। उनका अनुसार क्यालोरी प्रतिको लगाव अनि क्यालरी कम गर्न लागिपर्नुले कैयौँ समस्या उत्पन्न गराउन सक्छ। “रक्सी पिउने व्यक्तिले मदिरा सेवन गर्न छोडे जस्तो तपाइले खाना खान छोड्न सक्नुहुन्न। आनरेक्सिया  बुलिमिया र अर्थोरेक्सीयाजस्ता समस्या क्यालोरी गन्ने बानीबाट सुरु हुनसक्छ ” उनले भनिन्। उनका अनुसार खाना बार्ने केही योजनामा अत्यन्तै कम क्यालोरी लिन मानिसहरूलाई सुझाव दिइएको हुन्छ। खाद्य उद्योग बाहेक अन्यमा शक्ति वा ऊर्जाको गणना जुल्जमा गरिन्छ। केही खाद्य सामग्री उत्पादकले पोषणबारे जानकारी किलोजुल्जमा दिन थालेका छन्। तर क्यालोरी आम मानिसको दिमागमा यसरी गढेको छ की यो के हो थाहा नहुनेले समेत धेरै क्यालोरी खपत गर्नु स्वास्थ्यका लागि हानिकारक छ भन्ने कुरा थाहा पाएका हुन्छन्। ब्रिटिश न्युट्रिसन फाउन्डेसनकी ब्रिडगेट बेनेलमजस्ता केही विज्ञहरू भने क्यालोरीलाई बेवास्ता गर्न नहुने बताउँछन्। ""मोटोपना सम्भवतः हामीले अहिले सामना गरिरहेको सबैभन्दा ठूलो जनस्वास्थ्य समस्या हो। र त्यसैले मानिसहरूको अधिक तौल र मोटोपनको कारण के हो भनेर बुझ्न महत्त्वपूर्ण छ "" बेनेलम भन्छिन्। तौल घटाउन चाहने व्यक्तिहरूका लागि क्यालोरी गणना गर्नु तौल घटाउने आहार योजना बनाउनका लागि धेरै उपयोगी हुनसक्ने उनी बताउँछिन्। यूकेको न्याशनल हेल्थ शर्भिसेसले मानिसहरूले खपत गर्ने र खर्च गर्ने शक्तिबीच सन्तुलन मिलाउनुपर्ने जनाएको छ। र कहिलेकाहीँ धेरै खाना खाए “आगामी दिनहरूमा कम खाना खान” सुझाउँदै धेरै आत्तिन जरुरी नरहेको उसको भनाइ छ। 2023 बीबीसी। अन्य वेबसाइटका सामग्रीहरूका लागि बीबीसी जिम्मेवार छैन।  "
15,https://www.bbc.com/nepali/articles/cevyy9rpxwgo,नुवाकोटको चौघडामा १०२ वर्षका बलभद्र पौडेल र १०१ वर्षकी दिव्यकुमारी पौडेलको विवाह भएको छ।,श्रीमान्  श्रीमती १०० वर्षभन्दा बढी उमेर बाँचे फेरि विवाह गरिदिने चलन अनुसार उनीहरूको विवाह उनका परिवारले गरिदिएका हुन्। उनीहरूको परिवारमा पाँचौँ पुस्तासम्म गरी ११७ जना छन्। हेर्नुहोस् विजय गजमेरले बनाएको यो भिडिओ। 2023 बीबीसी। अन्य वेबसाइटका सामग्रीहरूका लागि बीबीसी जिम्मेवार छैन।  
16,https://www.bbc.com/nepali/articles/cz9ppl3k9wno,लाखौँ दर्शनार्थी सहभागी हुने अपेक्षा गरिएको पशुपतिनाथ मन्दिरमा महाशिवरात्रिको पूजा विशेष बनाउने कैयौँ पक्षहरू रहेको कोषका अधिकारी तथा संस्कृतिविद्हरूले बताएका छन्।,महाशिवरात्रिको पूजा नियमितजस्तै भए तापनि यस दिन हुने 'चार प्रहर' पूजा विशेष हुने बताइन्छ।  पशुपति क्षेत्र विकास कोषका कार्यकारी निर्देशक घनश्याम खतिवडाले फागुन कृष्णपक्षको चतुर्दशी तिथिको दिनले यसलाई विशेष महत्त्वको बनाउने बताउँछन्। “यो विशेष तिथि भएकाले त्यस दिन दर्शन गर्दा अमोघ पुण्य लाभ हुन्छ भन्ने शास्त्रीय मान्यताका कारण यस दिन विशेष भएको हो ” खतिवडा भन्छन्। “नित्य पूजा नै हुन्छ। सङ्कल्प त्यही नै हो। पूजा गरिने पद्धति त्यही नै हो। सामग्री त्यही नै हो। तर दिनका हिसाबले यस दिन विशेष हो। शिवरात्रिका दिन हरेक ग्रह-गणित संयोग उच्चतम परेको हुन्छ।” महाशिवरात्रिका समयमा पशुपतिनाथ मन्दिरमा भारतबाट साधुहरू आउने गर्छन् अन्य समयहरूमा दिउसो हुने पूजा महाशिवरात्रिमा रातमा हुने र औँसीको अघिल्लो दिन पर्दा त्यसलाई सकारात्मक ऊर्जा सञ्चयका लागि थप उल्लाससाथ मनाइने संस्कृतिविद्हरू बताउँछन्। एकजना संस्कृतिविद् गोविन्द टण्डन भन्छन्  “भगवान् शिवको उपासना अन्धकार  अज्ञान र मोहबाट मुक्त हुनका लागि गरिन्छ। पशु भावबाट मुक्त भएर मनुष्य बन्ने चेतनाका लागि महाशिवरात्रिमा विशेष पूजा गर्नुपर्छ भन्ने विश्वास गरिन्छ।” संस्कृतिविद् डा. वीणा पौड्याल सधैँकै जस्तो पूजा भए तापनि त्यस दिन उच्चारण गरिने मन्त्र  त्यसदिन हरेक प्रहरमा चढाइने अर्घहरू  त्यसपछि चढाइने जल र त्यस दिनसँग जोडिएका महत्त्वले शिवरात्रिको महिमा विशेष रहेको बताउँछिन्। “एकाग्र भएर कुण्डलिनीहरू जगाउने गरी रात्रिमा शिवरात्रिका पूजा हुन्छन् ” संस्कृतिविद् पौड्याल भन्छिन्। ज्योतिषशास्त्रले हरेक महिना शिवरात्रि हुन्छ भन्ने माने पनि महाशिवरात्रिमा तान्त्रिक विधिसहित पूजा गरिने जानकारहरू बताउँछन्।  बेलुका पखको 'चार प्रहर' पूजा महाशिवरात्रिका दिन मात्र गरिने कोषका सदस्य सचिव रहिसकेका संस्कृतिविद् गोविन्द टण्डन बताउँछन्। महाशिवरात्रिका दिन विभिन्न गुठीहरूका पूजा समेत गर्ने गरिने गरिएको छ। शिव पञ्चमुखी हुन्। पूर्वदेखि सुरु गर्दा तत्पुरुष  सद्योजात  वामदेव  अघोर एवं माथिपट्टिको ईशान सधैको जसरीनै पूजा गर्ने गरिएको बताइन्छ।  “शिवरात्रिमा शिवजीलाई रुद्राक्ष चढाउने र पूजा गर्नेले समेत रुद्राक्ष पहिरिएर गर्ने विधि विशेष छ ” संस्कृतिविद् पौड्याल भन्छिन्। कोषका कार्यकारी निर्देशक खतिवडाले महारात्रिहरूमध्ये समेत शिवरात्रीको विशिष्ठ पहिचान रहेको बताउँछन्।  “यो कल्याण प्रदायक हुन्छ ” उनी भन्छन्। “कालरात्रि र मोहरात्रि देवी शक्तिसँग जोडिन्छन् भने पुरूषशक्ति र प्रकृति शक्तिसँग जोडिने रात्रि चाहिँ शिवरात्रि हो।”  महादेवलाई अभिषेकप्रिय भगवानका रूपमा लिइने संस्कृतिविद्हरू बताउँछन्। संस्कृतिविद् टण्डनका अनुसार साँझपख सुरु हुने प्रथम प्रहरमा महादेवका पञ्च मुखमध्ये टाउकोपट्टिको ईशान मुहारको विशेष पूजा गरिन्छ। जसक्रमा त्यहाँ दुधले नुहाइन्छ। द्वितीय प्रहरमा दक्षिणपट्टिको अघोर मुखको पूजा दहीले गरिन्छ। तृतीय प्रहरमा उत्तरपट्टिको मुहार वामदेवको पूजा घ्युको स्नानसाथ गरिन्छ। अन्तिम प्रहरमा पश्चिमपट्टिको सद्योजातलाई महले अभिषेक गराइन्छ। पूर्वपट्टिको मुहार तत्पुरुषलाई चिनी/सख्खरले अभिषेक गराइन्छ। “यस दिनमा विशेष प्रहरको पूजा हुने हो। जसमा पूरा जागराम बसेर गरिन्छ। रात्रिको पूजा अरू दिन हुँदैन ” टण्डन भन्छन्। “हरेक महिनाको चतुर्दशीलाई शिवरात्रिको रूपमा मनाइन्छ। कहिलेकाहीँ बेलुकीपख पूजा गर्ने प्रदोष पर्छ ” उनी भन्छन्।  “महाशिवरात्रिमा भोलिपल्ट औँसी पर्छ। औँसी भनेको चन्द्रमाको कला घट्दै जाने र त्यसले नकारात्मक धारणा दिने भएकाले भगवानको पूजा गर्दा नकारात्मकताले नछुने तार्किक मत पाइन्छ।” 2023 बीबीसी। अन्य वेबसाइटका सामग्रीहरूका लागि बीबीसी जिम्मेवार छैन।  
17,https://www.bbc.com/nepali/articles/c3g40034dydo,राष्ट्रिय तथ्याङ्क कार्यालयले नेपालको जनगणनाको पूर्ण प्रतिवेदन तयार पारिसकेको भए पनि “राजनीतिक कारण” ले गर्दा त्यो सार्वजनिक हुन नसकेको बुझिएको छ।,हालै प्रधानमन्त्री कार्यालयअन्तर्गत ल्याइएको यो निकायले सार्वजनिक गर्ने प्रतिवेदन नेपालको राष्ट्रपति चयनका लागि हुने निर्वाचनसँग पनि जोडिएको छ। केन्द्रीय तथ्याङ्क विभागबाट राष्ट्रिय तथ्याङ्क कार्यालय बनेको यो निकायका अधिकारीहरूले भने जनगणना प्रतिवेदन सार्वजनिक गर्ने तयारी भइरहेको दाबी गरेका छन्। “प्रधानमन्त्रीको समय मिल्नेबित्तिकै त्यसलाई सार्वजनिक गर्ने भन्ने योजना हो ” कार्यालयका निर्देशक ढुण्डिराज लामिछानेले भने  “अब आउँदो हप्तातिर हुन्छ कि।” कार्यालयले गत पुस १३ गते नै जनगणनाको पूर्ण प्रतिवेदन सार्वजनिक गर्ने योजनासहित त्यसका लागि तात्कालिक प्रधानमन्त्री शेरबहादुर देउवासँग समय लिइसकेको अधिकारीहरूले यसअघि बताएका थिए। तर प्रतिवेदन सार्वजनिक हुनुअघि नै प्रधानमन्त्री परिवर्तन भए।   पुस १० गते पुष्पकमल दाहाल ‘प्रचण्ड’ प्रधानमन्त्री नियुक्त भएपछि सार्वजनिक कार्यक्रम रोकिएको लामिछानेले स्वीकार गरे। तात्कालिक प्रधानमन्त्री देउवाको शुभकामनासहित तयार गरिएको प्रतिवेदनमा त्यसलाई हटाएर प्रचण्डको शुभकामनासहित तयार गर्न यो कार्यालयलाई केही समय लाग्यो। अहिले तथ्याङ्क कार्यालयले जनगणनाको पूर्ण विवरण सार्वजनिक गर्न उनको समय लिने प्रयास गरिरहेको छ। “नतिजा सार्वजनिक गर्न एक प्रकारले तयारी अवस्थामा छौँ। प्रमुख अतिथि लगायतका व्यवस्थापकीय काममा अल्झिरहेको हुनाले केही समय लागिरहेको छ। अब एउटा औपचारिक कार्यक्रम गरेर यसलाई सार्वजनिक गर्ने सोच छ ” कार्यालयका प्रवक्ता मनोहर घिमिरेले भने। राष्ट्रपति तथा उपराष्ट्रपति निर्वाचनसम्बन्धी कानुनमा सङ्घीय सांसद र प्रदेशसभा सदस्यको मतभार फरक फरक हुने उल्लेख छ। यस्तो मतभार नेपालको जनगणना २०६८ लाई आधार मानेर कानुनले तय गरेको छ। यो निर्वाचनमा भने विसं २०७८ सालको जनगणनाको नतिजाका आधारमा त्यस्तो मतभार निकाल्नुपर्ने सम्भावना भएको निर्वाचन आयोगका सहायक प्रवक्ता सूर्यप्रसाद अर्यालले यसअघि बीबीसीलाई बताएका थिए। जनगणनाको प्रतिवेदनले राष्ट्रपति निर्वाचनको मतभार निर्धारणमा असर गर्न सक्ने र नयाँ जनगणना प्रतिवेदनअनुसार मतभार बढाउनुपर्ने हुनसक्ने अधिकारीहरूको विश्लेषण छ। प्रधानमन्त्रीको समयका कारण मात्रै जनगणना प्रतिवेदन नरोकिएको दाबी गर्दै कार्यालयका प्रवक्ता घिमिरेले भने  “समय त प्रधानमन्त्रीले नदिने भन्ने प्रश्न भएन। एक पटक हामी आफैँ पनि यो तथ्याङ्कलाई केलाऔँ भन्ने पनि लाग्यो ” प्रवक्ता घिमिरेले भने। “यसका असरहरू अन्य राजनीतिक व्यवस्थापनमा तत्काल प्रभाव पारेर केही समस्या सिर्जना नहोस् भन्नेतर्फ पनि हामी सचेत छौँ ” उनले थपे। उनले आसन्न राष्ट्रपति निर्वाचनतर्फ पनि कार्यालयको ध्यान पुगेको दाबी गरे। “असर गरिहाल्ने त देखिँदैन तर ऐन कानुनमा पुरानो जनगणनाको अङ्कहरूलाई प्रयोग गरेको छ। त्यो संशोधन गर्नुपर्ने होला। त्यस्ता केही प्राविधिक जटिलताहरू नआउन् भन्नेतर्फ पनि ध्यान चाहिँ पुगेको छ ” उनले भने। कार्यालयका प्रवक्ता घिमिरेले राष्ट्रपति निर्वाचनकै कारण जनगणना प्रतिवेदन नरोकिएको बताए। “ऐनमा त्यस्तो छ भने पनि रोकेर होइन समस्या समाधान गरेर जानुपर्ने हो। हामीलाई त्यो कारणले रोकिएको हो भन्ने जानकारीमा छैन ” उनले भने। उनका अनुसार कार्यालयले अहिले प्रदेशको प्रतिवेदन पनि तयार गरिरहेको छ र जनगणना प्रतिवेदन सार्वजनिक भएकै दिन वेबसाइटमा पनि राख्ने तयारी पनि भइरहेको छ। एक वर्षअघि तात्कालिक तथ्याङ्क विभागले सार्वजनिक गरेको जनगणना २०७८ को प्रारम्भिक विवरण अनुसार नेपालको अनुमानित जनसङ्ख्या २ ९१ ९२ ४८० थियो।  यो सङ्ख्या १० वर्षअघिको जनगणना भन्दा २६ लाख बढी हो। प्रारम्भिक नतिजामा महिला र पुरुषको मात्रै सङ्ख्या छुट्टाइएको तर जनगणनाको पूर्ण विवरणमा महिला  पुरुष र अन्य लिङ्गका मानिसहरूको जनसङ्ख्या सहित थप विवरणहरू हुने लामिछानेले जानकारी दिए। राष्ट्रिय जनगणनाको प्रारम्भिक तथ्याङ्कमा नेपालको जनसङ्ख्या वृद्धिदर एक दशकमा झन्डै ३१ प्रतिशतले घटेको देखिएको थियो। 2023 बीबीसी। अन्य वेबसाइटका सामग्रीहरूका लागि बीबीसी जिम्मेवार छैन।  
18,https://www.bbc.com/nepali/news-64259409,"नेपालमा मानिसलाई एकबाट अर्को धर्ममा जबरजस्ती परिवर्तन गर्न लगाउनु गैर कानुनी काम हो, तर केही धर्म प्रचारकहरू इसाई आस्था फैलाएर मुद्दा लाग्न सक्ने खतरा मोल्न समेत इच्छुक छन्। ","नेपाल विश्वमै धेरै इसाई समुदाय बढ्दै गएको देश हो। ""येशुको जीत होस् "" हिमालको फेदमा रहेको झार्लाङ्ग गाउँमा एउटा नयाँ चर्चको उद्घाटन गर्दा एकजना कोरियाली पास्टर पाङ्ग चाङ्ग-इन्‌ले भावविभोर भएर आँसु खसाले।    हालसालै धर्म परिवर्तन गरेकाहरूको त्यो समूहले आफ्नो हात उठाएर  प्रार्थना गरे।  त्यसरी धर्म परिवर्तन गर्नेहरू धेरैजसो आदिवासी तामाङ समुदायका छन् जुन समुदायले विगतमा बोन धर्म मान्ने गर्दथे । नेपालमा बोन धर्म बुद्ध धर्मको आगमनभन्दाअघिदेखि रहेको ठानिन्छ।    पाङ्गको नजरमा तामाङ समुदाय ""आर्थिक र आध्यात्मिक रूपमा गरिब"" छ।  ""त्यसैले  एउटा चमत्कार हुन्छ र पूरै गाउँले धर्म परिवर्तन गर्छ "" उनले भने।  धर्म प्रचारक मिसनरीहरू  धेरैजसो पाङजस्तै दक्षिण कोरियाली प्रचारकहरूले  बुद्धको जन्मभूमि र पूर्व हिन्दू अधिराज्य नेपालमा  विश्वमै सबैभन्दा तीव्र गतिमा वृद्धि भइरहेको इसाई समुदाय  निर्माण गर्न मद्दत गरेका छन्।  नेपालमा इसाई धर्मावलम्बीहरूको तीव्र गतिमा बढिरहेको सङ्ख्यामा मुख्यतः परम्परागत हिन्दू वर्णाश्रम जात व्यवस्थामा पुछारमा पारिएका दलित भनिने समुदायका मानिसहरू वा आदिवासी जनजाति समुदायका मानिसहरू छन्। पाङ्गले भने जस्तै उनीहरूले चमत्कारमा विश्वास गरेका पनि हुन सक्छन्  तर धर्म परिवर्तन गरेपछि त्यसले उनीहरूलाई चरम गरिबी र भेदभावको अवस्थाबाट छुटकारा पाउने मौका पनि प्रदान गर्दछ।  झारलाङमा रहेको नयाँ चर्च - नेपालमा पास्टर पाङ्गले खोलेका दर्जनौँ चर्चमध्ये यो एक हो इसाई धर्म प्रचारकको रूपमा नेपालमा बिताएको दुई दशक लामो समयमा पाङ्गले आफ्नो रेखदेखमा  झन्डै ७० वटा चर्चहरू स्थापना गरेका छन्। त्यसरी बनेका धेरैजसो चर्चहरू राजधानी काठमाण्डूबाट दुई घण्टाजति टाढा उत्तर पश्चिममा अवस्थित धादिङ जिल्लामा रहेका छन्। उनका अनुसार जग्गा त्यहाँको समुदायले दिन्छ भने कोरियाली चर्चहरूले निर्माण कार्यका लागि पैसा दिएर मद्दत गर्छन्।  पाङ्ग दाबी गर्छन्  ""झन्डै सबैजसो पहाडी उपत्यकाहरूमा चर्चहरू बनिरहेका छन्।"" त्यो  केही बढाइचढाइ गरेर गरिएको दाबी हुनसक्छ तर हालैका वर्षहरूमा नेपालभरि चर्चहरूको सङ्ख्यामा ठूलो वृद्धि भएकोमा कुनै शङ्का छैन। इसाई समुदायको राष्ट्रिय सर्वेक्षणको पछिल्लो तथ्याङ्कले अझै पनि उल्लेख्य रूपमा बहुसङ्ख्यक हिन्दूहरू रहेको नेपालमा ७ ७५८ चर्चहरू रहेको देखाएको छ।  र यस्तो रूपान्तरणका पछाडि धेरै हदसम्म दक्षिण कोरियाली धर्म प्रचारकहरूको हात रहेको छ। केही दशकअघि मात्रै धर्म प्रचारकहरू विदेशमा खटाउन सुरु गरेको भए पनि दक्षिण कोरिया अहिले इसाई धर्म प्रचारकहरू परिचालन गर्ने  विश्वकै सबैभन्दा ठूला देशहरू मध्येमा एक बन्न पुगेको छ।   कोरियाली वर्ल्ड मिसन एसोसिएशनका अनुसार कोरियाका त्यस्ता २२ हजारभन्दा बढी इसाई धर्म प्रचारकहरू देशबाहिर रहेका छन्।  धर्म परिवर्तन गरेर आफूले पुनर्जन्म  प्राप्त गरेको भन्ने उत्साहबाट प्रेरित कोरियाली धर्म प्रचारक  मिसनरी  हरू धर्म परिवर्तनका निम्ति निकै गाह्रो ठानिँदै आएका संसारका विभिन्न स्थानहरूमा समेत आक्रामक रूपमा प्रवेश गर्नेहरू भनी परिचित हुन थालेका छन् जुन क्रममा कतिपय स्थानबाट तिनीहरूलाई निष्कासन समेत गर्ने गरिएको छ।     पाङ्ग चाङ-इन् र ली जियोङ्ग-ही विगत करिब २० वर्षदेखि नेपालमै छन् नेपाल अहिले धर्म निरपेक्ष राज्य हो  र सन् २०१५ मा बनेको संविधानले धार्मिक स्वतन्त्रताको प्रत्याभूति  दिएको छ। यद्यपि सन् २०१८ मा लागु गरिएको धर्म परिवर्तन गराउने विरुद्धको कानुनले कसैलाई उसको धार्मिक आस्था परिवर्तन गर्न प्रोत्साहन गरेको अभियोगमा दोषी ठहर हुनेलाई पाँच वर्षसम्म जेल सजाय हुनसक्ने व्यवस्था गरेको छ। ""धर्म परिवर्तन गराउने विरुद्धको कानुनका कारण हामी सधैँ चिन्ता र त्रासमा काम गरिरहेका हुन्छौँ  "" पाङ्गकी श्रीमती ली जियोङ्ग-हीले भनिन्। ""तर यो डरका कारण हामी इसाई धर्मको उपदेश फैलाउन रोक्न सक्दैनौँ। हामी आत्माहरूको उद्धार गर्ने कार्यलाई रोक्ने छैनौँ।"" यी दम्पती पहिला ब्याङ्कमा काम गर्थे। "" पहिले मेरा श्रीमान्‌ले नै  ईश्वरको आदेश प्राप्त गर्नु भएको हो र त्यसको छोटो समयपछि ईश्वरले हामीलाई नेपालतर्फ जाने बाटोमा पठाइदिनुभयो "" ली जियोङ्ग-हीले भनिन्। उनीहरू सन् २००३मा पहिलो पटक नेपाल आउँदा नेपालमा हिन्दू शाही परिवार गद्दीनसीन नै थियो। ""यहाँ थुप्रै मूर्तिहरूको पूजा भइरहेको देखेर स्तब्ध भएको थिएँ "" पाङ्ग भन्छन्। ""मलाई लाग्यो नेपालमा येशुको उपदेशको एकदमै चर्को आवश्यकता छ।""  उनीहरू आएको पाँच वर्षपछि नेपालमा २४० वर्ष पुरानो राजतन्त्र ढल्यो। एक दशक लामो सशस्त्र द्वन्द्वको अन्त्य गर्दै माओवादी विद्रोहीहरूले हतियार बिसाए र उनीहरू सरकारमा आए।  त्यसको केही अघि मात्रै नेपालको संसद्‌ले देशलाई धर्म निरपेक्ष घोषणा गरिसकेको थियो।   ""यसले मिसनरी कामका लागि स्वर्ण युगको थालनी गर्‍यो "" पाङ्ग भन्छन्।  हामीले केही हप्ता कोरियाली प्रचारक समुदायसँग समय बितायौँ। त्यस क्रममा हामीसँग खुला रूपमा बोल्न इच्छा देखाउने पाङ्ग र उनकी पत्नी मात्रै थिए। ""परमेश्वरले नेपालमा के गरिरहेका छन् भन्ने कुरा अरूलाई सुनाउन म खुला छु "" पाङ्गले भने।    आफूहरूको कामले कानुनको उल्लङ्घन गरेको भन्ने उनलाई लाग्दैन किनभने उनको मनमा उनीहरूले खुला रूपमा धर्म परिवर्तन गराएको वा बाप्टाइज गराएको भन्ने लाग्दैन।  ""हामीले गरिरहेको धर्म प्रचारको काम केवल हामीबारे मात्रै होइन। परमेश्वरले यो काम गरिरहेका छन्। नेपालमा चमत्कारहरू गर्न कसरी परमेश्वरले हाम्रो माध्यमबाट काम गर्छन् भनेर हामीलाई देखाउन मन छ "" उनले भने। नेपालमा इसाई समुदाय देशको कुल जनसङ्ख्याको दुई प्रतिशतभन्दा कम छ र पछिल्लो जनगणनाको तथ्याङ्कले त्यस्तो सङ्ख्यामा वृद्धि भइरहेको देखाउँछ। सोही तथ्याङ्कका अनुसार नेपालमा हिन्दू करिब ८० प्रतिशत छन् भने बौद्धमार्गी करिब ९ प्रतिशत छन्।  सन् १९५१ को तथ्याङ्कमा  नेपालमा इसाई धर्मावलम्बी एकजना पनि थिएनन् भने सन् १९६१ मा त्यस्तो सङ्ख्या जम्मा ४५८ जनाको थियो। तर सन् २०११ सम्ममा आइपुग्दा त्यो करिब ३ लाख ७६ हजार पुग्यो भने अहिले त्यो सङ्ख्या करिब ५ लाख ४५ हजार रहेको पछिल्लो जनगणनाले अनुमान गरेको छ।    कमल थापा धर्म परिवर्तन गराउनेविरुद्धको कानुन कार्यान्वयन होस् र नेपाल फेरि हिन्दू राज्य होस् भन्ने चाहन्छन् ""यो जङ्गलमा डढेलो जसरी फैलिरहेको छ। हाम्रो सांस्कृतिक पहिचान धरापमा परेको छ। राष्ट्रिय एकताको सूत्र दाउमा छ ""  नेपालका एकजना पूर्व उपप्रधानमन्त्री कमल थापाले दाबी गरेका छन्।  उनी कोरियाली धर्म प्रचारको कामलाई ""देशको सांस्कृतिक पहिचानमाथिको सङ्गठित हमला"" को रूपमा हेर्छन्। ""मिसनरीहरूले पर्दापछाडि बसेर काम गरिरहेका छन् र गरिब र सिधासादा मानिसहरूलाई शोषण गरिरहेका छन् अनि इसाई धर्ममा परिवर्तित हुन प्रोत्साहन गरिरहेका छन्। यो धार्मिक स्वतन्त्रताको अवस्था होइन। यो धर्मको नाममा गरिएको शोषण हो "" उनले भने।  उनले नेपाल पुनः हिन्दू राष्ट्र हुनुपर्ने वकालत गर्दै आएका छन्। उनले धर्म परिवर्तन विरोधी कानुनको पनि समर्थन गरेका थिए र उनी उक्त कानुन कार्यान्वयनमा भएको हेर्न चाहन्छन्। हाल उक्त कानुन अन्तर्गत मुद्दा लागेकाहरू इसाईहरूमात्रै छन् तर अहिलेसम्म कोही पनि दोषी ठहर भएका छैनन्। त्यस्ता मुद्दाहरू या त प्रमाणको अभावका कारण फिर्ता भएका छन् वा पुनरावेदनमा जाँदा अभियुक्तहरूले सफाइ पाएका छन्।  नेपाल इसाई समाजका अनुसार अहिले त्यस्ता प्रकार ५ वटा मुद्दाहरू अदालतमा  विचाराधीन छन्। दुई महिलासहित चार कोरियालीविरुद्धको मुद्दा गत डिसेम्बरमा फिर्ता भएको थियो। ""धर्म परिवर्तन गर्ने भावना जीससबाटै आउनुपर्छ "" डिल्लीराम पौडेलले भने नेपाल क्रिस्चियन सोसाइटीका प्रमुख पास्टर डिल्लीराम पौडेल त्यस्तो कानुनअन्तर्गत सोधपुछ गरिएकामध्ये पहिला व्यक्तिहरूमा पर्दछन्। सन् २०१८ को एप्रिलमा उनीमाथि धर्म परिवर्तन गर्न उनले मानिसहरूलाई पैसा दिएको भनी आरोप लागेको थियो। तर उनले त्यसलाई अस्वीकार गर्छन्। उनी विरुद्धको आरोप पछि फिर्ता लिइयो। ""हामीमाथि मानिसहरूलाई धर्म परिवर्तन गराएको आरोप लाग्छ  तर त्यस्तो शक्ति हाम्रो हातमा हुँदैन "" उनले भने। ""यदि हुन्थ्यो भने मैले मेरी आमाको धर्म परिवर्तन गराउन सक्ने थिएँ। उहाँ अहिले ९२ वर्षकी हुनुभयो  म उहाँलाई पैसा दिन सक्छु। म उहाँका लागि प्रार्थना गर्नसक्छु तर उहाँको धर्म परिवर्तन गराउन सक्दिनँ किनभने त्यो त जीससबाटै आउनुपर्ने हो।""  उनी कट्टर हिन्दु परिवारका हुन् र ""२१ पुस्तादेखि"" उनको बाबुबाजे हिन्दू पण्डित  थिए।  उनी २०/२२ वर्षको हुँदा पढ्नका लागि दक्षिण कोरिया गएका थिए र त्यहीँ उनले इसाई धर्मसँग परिचित हुने मौका पाए। ""म एक्लै थिएँ  मेरा कोही साथी बनिसकेका थिएनन् "" उनले सम्झिए  "" त्यस बेला केही मानिसले मलाई नेपाली भाषामा भएको कोरियाली बाइबल दिए  उनीहरूले कतैबाट नेपाली भाषाको बाइबल फेला पारेका थिए।"" त्यो बाइबल उनले एकै रातमा पढे र "" मैले मेरो सृष्टिकर्तालाई फेला पारेँ।""   """"यो हास्यास्पद र अविश्वसनीय लाग्छ?"" हो मलाई त्यस्तै भएको थियो "" उनले मुस्कुराउँदै भने। डिल्लीराम पौडेल युवा हुँदा उनी हिन्दु पुजारी थिए जब उनी नेपाल फर्किए उनको परिवारले उनीमाथि  राम्रो व्यवहार गरेन। ""उनीहरूले इसाई विदेशी धर्म हो भने।  केही मानिसले म बौलाएँ भने र मेरो होस गुम भएको बताए "" उनले सम्झिए। उनको परिवार र समुदायले उनलाई स्वीकार गर्न निकै समय लाग्यो। प्रत्येक वर्ष करिब दुई हजार नेपाली विद्यार्थी पढ्नका लागि कोरियामा जाने गर्छन्। नेपालमा रहेका एक कोरियाली प्रचारक (जसले नाम उल्लेख नगर्ने गर्ने सर्तमा बोलेका थिए) भन्छन् तिनीहरू कोरियास्थित स्थानीय चर्चहरूसँग सम्पर्क गर्ने प्रयास गर्छन्।  ""नेपालमा इसाई धर्मको प्रचार गर्ने काम निकै चुनौतीपूर्ण छ। त्यसैले हामीसँग वैकल्पिक तरिकाहरू छन् "" उनले भने। ""हाम्रो उद्देश्य भनेको धेरै भन्दा धेरै आत्माहरूलाई परिवर्तन गर्न सक्नु हो। युवा हुँदा हिन्दु पुजारी रहेका डिल्ली राम पौडेल त परिवर्तन हुनसके भने हामीले गर्न सक्छौँ  त्यसैले यो काम हामीले गोप्य रूपमा रहेरै गर्नुपर्छ।"" पाङ्ग र उनकी पत्नीले काठमाण्डूमा सेमिनरी (धर्मबारे पढाइ हुने स्थान) विद्यालय चलाउँछन्। त्यहाँ करिब ५० विद्यार्थीहरू अहिले अध्ययनरत छन्। उनीहरूको शिक्षा  खानपिन र बसोबासको धेरैजसो खर्च कोरियाली चर्चका दाताहरूले नै बेहोर्छन्। उनीहरूका विद्यार्थीमध्ये एक २२ वर्षीय सपना तामाङ पनि हुन् जो दुर्गम सिनगांगको तामाङ गाउँकी हुन्।  सपना भन्छिन् उनी ""नयाँ ठाउँ जानेछिन् र येशुको सन्देश फैलाउने छिन्"" उनले भनिन्  ""मेरो बुवा चर्च जानेहरूलाई घृणा गर्नुहुन्थ्यो किनभने आफ्नो परम्परा बिर्सन हुँदैन भन्नेमा उहाँ विश्वास गर्नुहुन्थ्यो।""  उनले इसाई धर्मबारे आफ्ना काकाबाट थाहा पाएकी हुन् जुनबेला उनी अत्यन्तै बिरामी थिइन्।  उनले आफू इसाई भएपछि आफ्नो रोग सन्चो भएको दाबी गरिन्।  ""म येशुका लागि बाँच्न चाहन्थेँ। अन्तत: कसले मलाई माया  गर्दो रहेछ भन्ने मैले थाहा पाएँ "" उनले भनिन्। उनको जस्तो दुर्गम गाउँहरू पाङ्गजस्ता कोरियाली प्रचारकका लागि नयाँ मोर्चाहरू हुन्।  ""सहरमा धर्म परिवर्तन गराउने विरुद्धको कानुनबारे सबैलाई थाहा हुन्छ। सहरभन्दा टाढा भने कमैको ध्यान पुगिरहेको हुन्छ "" पाङ्गले भने।  सपनाले गत वर्ष सेमिनरीको पढाइ पूरा गरिन्। अब उनको योजना पहाडमा रहेको आफ्नो गाउँमा फर्किने र ""बिस्तारै युवाहरूलाई चर्चको हिस्सा बनाउने"" रहेको छ। येशुको उपदेश फैलाउँदा त्यसको ""विद्यमान धर्म र संस्कृतिसँग द्वन्द्व हुने"" पाङ्ग चाङ्ग-इन् स्विकार्छन्। तर उनको विचारमा "" त्यस्तो खाले सांस्कृतिक झट्का त हुन्छ हुन्छ जुन टारेर टर्दैन।"" 2023 बीबीसी। अन्य वेबसाइटका सामग्रीहरूका लागि बीबीसी जिम्मेवार छैन।  "
19,https://www.bbc.com/nepali/articles/cpvk3105703o,"निर्वाचन आयोगले फागुन २५ गते राष्ट्रपतिको निर्वाचन गर्ने निर्णय गरेको आयोगका  प्रवक्ताले बीबीसीलाई बताएका छन्। उपराष्ट्रपतिको निर्वाचन भने चैत ३ गते हुने बताइएको छ। ,किन अझै सार्वजनिक भएको छैन राष्ट्रिय जनगणनाको प्रतिवेदन,यी हुन् राष्ट्रपति चुनावबारे संविधान र निर्वाचन कानुनमा 'बाझिएका कुरा'  , ",नेपालको संविधान अनुसार राष्ट्रपति र उपराष्ट्रपतिको निर्वाचन फरक फरक लिङ्ग वा समुदायको प्रतिनिधित्व हुने गरी गर्नुपर्ने भएकाले फागुन २५ को निर्वाचनको नतिजाका आधारमा कस्तो व्यक्ति उपराष्ट्रपति हुने टुङ्गो लाग्नेछ।  राष्ट्रपति विद्यादेवी भण्डारीको कार्यकाल आगामी फागुन २८ गते र उपराष्ट्रपति नन्दबहादुर पुनको कार्यकाल चैत ३ गते सकिँदैछ।  संविधानअनुसार नेपालको राष्ट्रप्रमुखका रूपमा राष्ट्रपति रहन्छन्। राष्ट्रपतिको अनुपस्थितिमा राष्ट्रपतिको कार्यभारसमेत सम्हाल्ने जिम्मेवारी उपराष्ट्रपतिले पाउँछन्।  संविधान तथा राष्ट्रपति तथा उपराष्ट्रपति निर्वाचनसम्बन्धी कानुनअनुसार मतभार निकाल्न नेपालको ताजा जनगणनाको नतिजा आवश्यक पर्छ।  यस्तो मतभार निकाल्न पाँच वर्षअघिको राष्ट्रपति तथा उपराष्ट्रपतिको निर्वाचनमा विसं २०६८ सालको जनगणनालाई आधार मानिएको थियो।  प्रवक्ता शालिग्राम शर्मा पौडेलले भने  “[२०७८ सालको] जनगणनाको नतिजा आयोगलाई आएको छैन। मतदाता नामावली सङ्कलन गर्दासम्म नतिजा आयो भने आयोगले निर्णय गरेर विचार गर्न सक्छ। नत्र २०६८ सालकै जनगणनाका आधारमा निर्वाचन हुन्छ।” फागुन १० गते देखि निर्वाचन कार्यक्रमहरू रहेको प्रवक्ता शर्मा बताउँछन्।  फागुन १० मा मतदाता नामावली प्रकाशन  फागुन १३ मा राष्ट्रपतिका लागि र फागुन २७ मा उपराष्ट्रपतिका लागि उम्मेदवारको मनोनयन पत्र दर्ताको कार्यसूची निर्वाचन आयोगले प्रकाशन गरेको छ।  “सोमवारको निर्णयमा भने आयोगले जनगणनाको सम्बन्धमा केही बोलेको छैन ” आयोगका प्रवक्ता शालिग्राम शर्मा पौडेलले थपे।  जनगणना २०७८ को पूर्ण विवरण सार्वजनिक भइसकेको छैन।  नेपालमा राष्ट्रपति र उपराष्ट्रपतिको निर्वाचन प्रत्यक्ष रूपमा नभई अप्रत्यक्ष रूपमा हुने व्यवस्था छ।  त्यसको अर्थ हो - उनीहरूलाई सर्वसाधारण मतदाताले नभई संसदीय निर्वाचनबाट चुनिएका सङ्घीय संसद् र प्रदेशसभाका सदस्यहरूले मतदान गरेर छान्छन्।   राष्ट्रपति र उपराष्ट्रपतिको चुनाव पनि निर्वाचन आयोगले गराउने प्रावधान रहेको छ। फाइल तस्बिर  राष्ट्रपतिको निर्वाचनसम्बन्धी व्यवस्था संविधानको धारा ६२ मा गरिएको छ। उक्त धारामा गरिएको व्यवस्थाअनुसार राष्ट्रपतिको निर्वाचन सङ्घीय संसद्का सदस्य र प्रदेशसभाका सदस्यहरू मतदाता रहेको निर्वाचक मण्डलबाट हुनेछ। सङ्घीय संसद्‌का सदस्य र प्रदेशसभाका सदस्यको मतभार सङ्घीय कानुनअनुसार फरक हुने व्यवस्था संविधानमा छ। संविधानको उक्त धाराको उपधारा २ मा कुनै प्रदेशसभाको निर्वाचन हुन नसकेको अवस्थामा पनि राष्ट्रपतिको निर्वाचन प्रयोजनका लागि निर्वाचक मण्डल गठनमा बाधा नहुने व्यवस्था गरिएको छ। राष्ट्रपति तथा उपराष्ट्रपति निर्वाचनसम्बन्धी ऐन २०७४ अनुसार मतभार निकाल्दा सङ्घीय संसद्‌मा रहेका कुल सदस्य सङ्ख्याले नेपालको पछिल्लो जनसङ्ख्यालाई भाग गर्दा आउने भागफल सङ्घीय संसद्‌तर्फको मतभार हुनेछ। त्यस्तै प्रदेशसभातर्फका कुल सदस्य सङ्ख्याले नेपालको पछिल्लो जनसङ्ख्यालाई भाग गर्दा आउने भागफल प्रदेशसभातर्फको मतभार हुनेछ। फाइल तस्बिर  यो निर्वाचनमा भने विसं २०७८ सालको जनगणनाको नतिजाका आधारमा त्यस्तो मतभार निकाल्नुपर्ने हुनसक्ने देखिएको निर्वाचन आयोगका सहायक प्रवक्ता सूर्यप्रसाद अर्यालले यसअघि बीबीसीलाई बताएका थिए।  “नयाँ जनगणनाको अन्तिम नतिजा औपचारिक रूपमा आयो भने मतभार परिवर्तन हुनसक्छ। गत राष्ट्रपतिको निर्वाचनमा हामीले विसं २०६८ सालको जनगणनाअनुसार मतभार तय गरेका थियौँ। राष्ट्रपति तथा उपराष्ट्रपति निर्वाचन ऐन- २०७४ मा पनि सोही व्यवस्था अनुसार नै भयो।” “यसपालि तथ्याङ्क विभाग (राष्ट्रिय तथ्याङ्क कार्यालय) ले सम्माननीय प्रधानमन्त्रीज्यूसमक्ष यदि औपचारिक रूपमा प्रतिवेदन पेस गरेमा हाम्रा लागि लागु हुने पछिल्लो जनगणना विसं २०७८ सालको हुन जान्छ।” पाँच वर्षअघि राष्ट्रपति निर्वाचनमा भोट हाल्न लागेका प्रदेशसभा सदस्यहरू  अर्यालका अनुसार संवैधानिक व्यवस्था अनुसार ऐन  नियमावली र निर्देशिकाहरू बनाएर राष्ट्रपति तथा उपराष्ट्रपति निर्वाचनको मतभार तोकिएको छ।  त्यसरी तोक्नका लागि तथ्याङ्कशास्त्रीय विधि र सूत्र प्रयोग गरिएको उनले बताए।  आयोगले अपनाएको गणना सूत्रअनुसार सुरुमा सङ्घीय संसद्का दुवै सदनहरू प्रतिनिधिसभा र राष्ट्रियसभाका सदस्यको कुल सङ्ख्यालाई जोडेर सङ्घीय संसद् तर्फको कुल सङ्ख्या निकालिन्छ। अहिले प्रतिनिधिसभामा कुल २७५ सदस्य र राष्ट्रियसभामा कुल ५९ सदस्य गरी सङ्घीय संसद्‌मा जम्मा ३३४ सदस्य छन्।  उक्त सङ्ख्याले पछिल्लो जनगणनाअनुसार नेपालको कुल जनसङ्ख्यालाई भाग गरिन्छ।  त्यसरी आएको भागफललाई फेरि १ ००० ले भाग गर्दा आउने भागफल नै सङ्घीय संसद्तर्फका एक सदस्यले मत हाल्दा प्राप्त हुने मतभार हुन जान्छ।  विसं २०६८ सालको जनगणना अनुसार गरिएको त्यस्तो गणनाका आधारमा अहिले सङ्घीय संसद्का सदस्यको मतभार ७९ रहेको छ।  त्यस्तै सातवटा प्रदेशसभामा गरी कुल ५५० जना सदस्य छन्।  विसं २०६८ सालको जनगणनाअनुसार गरिएको गणनाका आधारमा अहिले प्रदेशसभा सदस्यको मतभार ४८ रहेको छ।  पाँच वर्षअघि भएको राष्ट्रपति निर्वाचनबारे जानकारी दिँदै अधिकारीहरू गत वर्ष प्रकाशित जनगणनाको प्रारम्भिक नतिजालाई आधार मानी निर्वाचन आयोगले गर्ने गणनाको सूत्र प्रयोग गरेर हिसाब निकाल्दा यसपालि मतभार बढ्न सक्ने देखिन्छ।  यद्यपि यो आधिकारिक वा औपचारिक विवरण भने होइन।  त्यस्तो गणना गर्न बीबीसीले राष्ट्रिय तथ्याङ्क कार्यालयले सार्वजनिक गरेको जनगणनाको कुल जनसङ्ख्यालाई आधार मानेको हो।  नेपालको राष्ट्रिय जनगणना-२०७८ को प्रारम्भिक विवरणअनुसार नेपालको कुल जनसङ्ख्या दुई करोड ९१ लाख ९२ हजार ४८० पुगेको छ। यद्यपि राष्ट्रिय तथ्याङ्क कार्यालयले औपचारिक रूपमा अन्तिम नतिजा सार्वजनिक गरिसकेको छैन।  प्रारम्भिक विवरणका आधारमा हिसाब गर्दा हाल सङ्घीय संसद्‌ सदस्यको कायम रहेको मतभार ७९ बाट बढेर ८४.८६ अर्थात् ८५ पुग्ने देखिन्छ भने प्रदेशसभा सदस्यको मतभार ४८ बाट बढेर ५३ पुग्ने देखिन्छ।  राष्ट्रिय तथ्याङ्क कार्यालयका अधिकारीहरूले आफूहरूले जनगणनाको अन्तिम प्रतिवेदन तयार पारिसकेको बताएका छन्।  उनीहरूका भनाइमा अब चाँडै नै उक्त प्रतिवेदन प्रधानमन्त्रीसमक्ष पेस गरिनेछ।  त्यसपछि त्यो विवरण सार्वजनिक हुनेछ।  राष्ट्रिय तथ्याङ्क कार्यालयका प्रमुख तथ्याङ्क अधिकारी नेबिनलाल श्रेष्ठले पुस तेस्रो साता बीबीसीलाई भनेका थिए: “जनगणनाको राष्ट्रिय प्रतिवेदन तयार भइसकेको छ। प्रधानमन्त्रीको समय मिलेपछि हामी त्यसलाई उहाँसमक्ष पेस गर्ने तयारीमा बसेका छौँ।” अधिकारीहरूका अनुसार चुनावपछि सत्ता गठबन्धन र प्रधानमन्त्री परिवर्तन भएपछि उक्त प्रतिवेदन पेस गर्ने कार्यमा केही ढिलो हुन गएको हो।  “हामीले तयार पारेको राष्ट्रिय प्रतिवेदनमा अधिकांश प्रश्नहरूको उत्तर आउने खालको विवरण समेटिएको हुन्छ। यद्यपि हामीले थप पूरक र अन्य तथ्याङ्कहरू आगामी एक वर्षसम्म पनि निकाल्ने कार्य जारी राख्छौँ ” उनले भने।  संविधानअनुसार सङ्घीय र प्रदेशसभातर्फका तत्काल कायम रहेका कुल सदस्य सङ्ख्याको बहुमत अर्थात् ५० प्रतिशत मत ल्याउने व्यक्ति राष्ट्रपति निर्वाचित हुनेछ। यदि पहिलो निर्वाचनमा कसैले ५० प्रतिशत मत नल्याए सबैभन्दा बढी मत प्राप्त गर्ने दुई उम्मेदवारबीच पुनः प्रतिस्पर्धा हुन्छ र बहुमत ल्याउने व्यक्ति राष्ट्रपति बन्छन्। दोस्रो निर्वाचनमा पनि ५० प्रतिशत कसैले ल्याउन नसकेमा पुनः मतदान हुनेछ र त्यसमा जसले कुल सदर मतको सबैभन्दा बढी मत प्राप्त गर्ने व्यक्ति राष्ट्रपति हुनेछ। निर्वाचन  मनोनयन वा नियुक्ति हुने राजनीतिक पदमा बहाल रहेका व्यक्ति राष्ट्रपति निर्वाचित भएमा निजको त्यस्तो पद स्वतः रिक्त हुने संवैधानिक व्यवस्था छ। राष्ट्रपति निर्वाचनका क्रममा उम्मेदवारी दर्ता गर्दा उम्मेदवारको पाँचजना प्रस्तावक र पाँचजना समर्थक हुनुपर्ने व्यवस्था छ।  संविधानको धारा ६४ मा कस्तो व्यक्ति नेपालको राष्ट्रपति  बन्न हुन सक्छ भन्ने योग्यता तोकिएको छ। उक्त धाराअनुसार सङ्घीय संसद्को सदस्य हुन योग्य भएको व्यक्ति राष्ट्रपति हुन सक्छ। राष्ट्रपति हुनका लागि ४५ वर्ष उमेर पूरा भएको नेपाली नागरिक हुनुपर्छ।  कुनै कानुनले अयोग्य ठहर नगरेको व्यक्ति मात्र नेपालको राष्ट्रपति हुनसक्छ। यद्यपि योग्यता पुगे पनि नेपालको संविधानअनुसार दुई पटक राष्ट्रपति भइसकेको व्यक्ति तेस्रो पटक राष्ट्रपतिको उम्मेदवार बन्न पाउँदैन। उपराष्ट्रपतिका हकमा पनि सोही योग्यता लागु हुने संविधानको धारा ६९ मा व्यवस्था छ। संविधानको धारा ७० ले राष्ट्रपति र उपराष्ट्रपति फरकफरक लिङ्ग वा समुदायको हुने व्यवस्था गरेको छ। त्यसको अर्थ महिला राष्ट्रपति भए पुरुष उपराष्ट्रपति वा पुरुष राष्ट्रपति भए महिला उपराष्ट्रपति हुनुपर्छ। समुदायका हकमा नेपालको जातीय समुदाय अनुसार फरकफरक समूहको हुनुपर्छ। त्यस्ता समुदायलाई राष्ट्रपति तथा उपराष्ट्रपति निर्वाचनसम्बन्धी कानुनले समुदायका रूपमा दलित  आदिवासी जनजाति  खस आर्य  मधेसी  थारू वा मुस्लिम समुदाय रहेको व्याख्या गरेको।   उक्त प्रावधान लागु भएको प्रत्याभूति गर्नका लागि नेपालमा राष्ट्रपति र उपराष्ट्रपतिको निर्वाचन फरकफरक समय गर्ने परिपाटी रहेको निर्वाचन आयोगका सहायक प्रवक्ता सूर्यप्रसाद अर्याल बताउँछन्।  “सुरुमा राष्ट्रपतिको निर्वाचन गर्ने अनि राष्ट्रपति चयन भइसक्नुभएका व्यक्तिको लिङ्ग र समुदायभन्दा फरक पर्ने उम्मेदवार हुने गरी उपराष्ट्रपतिको निर्वाचन गराउने चलन रहेको छ ” उनले भने।   नेपालको संविधानको धारा २८९ ले राष्ट्रपति र उपराष्ट्रपतिसहित सङ्घीय र प्रदेशतर्फका उच्च पदहरूमा वंशजका आधारमा नेपालको नागरिकता पाएका व्यक्ति मात्र हुन पाउने व्यवस्था गरेको छ। प्रधानन्यायाधीश  प्रतिनिधिसभाका सभामुख  राष्ट्रियसभाका अध्यक्ष  प्रदेश प्रमुख  मुख्यमन्त्री  प्रदेशसभाका सभामुख र सुरक्षा निकायका प्रमुख पदमा पनि निर्वाचित  मनोनीत वा नियुक्ति हुन वंशजको आधारमा नेपालको नागरिकता प्राप्त गरेको हुनुपर्ने व्यवस्था उक्त धारामा गरिएको छ। राष्ट्रपति हुनका लागि कुनै गाउँपालिका वा नगरपालिकाको अन्तिम मतदाता नामावलीमा नाम समावेश भएको र कुनै लाभको पदमा नरहेको हुनुपर्ने व्यवस्था पनि छ। लाभको पद भन्नाले निर्वाचन वा मनोनयनद्वारा पूर्ति गरिने राजनीतिक पद बाहेक सरकारी कोषबाट पारिश्रमिक वा आर्थिक सुविधा पाउने पदलाई मानिएको छ। 2023 बीबीसी। अन्य वेबसाइटका सामग्रीहरूका लागि बीबीसी जिम्मेवार छैन।  
20,https://www.bbc.com/nepali/articles/c2ev06m8p57o,"नेपालका सीमावर्ती क्षेत्रमा भारतीय रुपैयाँको सस्तोमा कारोबार हुन थाल्नुले नेपालमा ‘अनौपचारिक अर्थतन्त्र’को थप विस्तार भएको सङ्केत गर्ने अर्थशास्त्रीहरूले बताएका छन्।,(विराटनगरबाट विक्रम निरौला र वीरगञ्जबाट माधुरी महतोको सहयोगमा)",उनीहरूका बुझाइमा सामान्य रूपमा हेर्दा यसले भारतीय रुपैयाँको तुलनामा नेपाली मुद्रा बलियो बनेको जस्तो देखिए पनि त्यसले नेपाली अर्थतन्त्रलाई “फाइदा भन्दा बेफाइदा नै बढी” हुनसक्छ।  सीमा क्षेत्रमा ‘वित्तीय संयन्त्रबाहिर हुने अनौपचारिक’ कारोबारमा अहिले प्रति १०० रुपैयाँ भारुमा कम्तीमा पाँच रुपैयाँसम्म कमी आएको त्यस क्षेत्रका व्यवसायी र स्थानीयवासी बताएका छन्। नेपाल राष्ट्र ब्याङ्कका प्रवक्ता गुणाकर भट्टले चाहिँ “अहिले देखिएको प्रवृत्ति अल्पकालीन भएको हुनसक्ने” र त्यसले नेपाली अर्थतन्त्रमा “खासै ठूलो फरक नपार्ने” हुनसक्ने बताए।  नेपाली र भारतीय मुद्राबीच दशकौँदेखि स्थिर विनिमय दर रहँदै आएको छ अर्थात् नेपालमा १०० रुपैयाँ भारुको १६० रुपैयाँ नेरु तिर्नुपर्छ। अन्य मुद्राको सटही दर हरेक दिन परिवर्तन भए पनि भारुको हुँदैन।  तर करिब एक महिनादेखि सीमावर्ती क्षेत्रमा नेपालीहरूले “अनौपचारिक माध्यम”मा प्रति १०० रुपैयाँ भारु १५५ रुपैयाँसम्ममै पाउन थालेको त्यस क्षेत्रका स्थानीयवासीले बताएका छन्।  त्यस्तै भारतीय सीमावर्ती बजारका व्यापारीहरूले पनि अहिले नेरुको तुलनामा भारु सस्तिएको बताएका छन्। वीरगन्ज पारीको भारतीय सीमावर्ती बजार रक्सौलका एक जना व्यवसायी लव कुमारले भने  “पहिले नेरुको तुलनामा भारु महँगो थियो १६० मा किन्नुपर्ने भारु किन्न १६२/६३ पनि तिर्नुपर्थ्यो तर अहिले करिब एक महिनादेखि १५५ मा कारोबार भइरहेको छ।” “यसले हामीलाई त घाटा छ किनभने हामीले भारुमा सामान किन्नुपर्छ नेपाली रुपैयाँको तुलनामा भारु कमजोर हुँदा हामीलाई फाइदा हुँदैन।” सीमा जागरण मञ्च विहार राज्यका संयोजक महेशकुमार अग्रवालका भनाइमा सीमावर्ती क्षेत्रमा नेपाली र भारतीय दुवै पक्षले ब्याङ्कका माध्यमबाट भन्दा पनि “अनौपचारिक माध्यमबाट” नै मुद्राको सटही गर्दै आएका छन्।  उनले भने  “सन् १९९० सम्म ब्याङ्कबाट हुने कारोबार धेरै थियो तर विगत तीस वर्षदेखि बाहिर नै धेरै कारोबार हुन्छ। पहिले भारु नेरुका तुलनामा महँगो थियो १६० को साटो त्योभन्दा बढी तिर्नुपर्थ्यो अहिले नेपालीका हकमा त्यस्तै भएको छ।” उनले त्यसलाई थप स्पष्ट पार्दै भने  “यो सबै माग र आपूर्तिको खेल हो। तर भारुको आपूर्ति धेरै कसरी भयो भन्ने कुरा पत्ता लगाउने जिम्मा दुवै देशका एजेन्सीको काम हो।” अनौपचारिक बजारमा भारुको अवमूल्यन हुनुको कारणबारे बीबीसीले पूर्व अर्थ सचिव  नेपाल राष्ट्र ब्याङ्कका पूर्व गभर्नर  नेपाल राष्ट्र ब्याङ्कका अधिकारी  सीमा क्षेत्रका व्यवसायी र सर्वसाधारणसँग कुराकानी गरेको थियो।  बीबीसीसँग कुराकानी गरेका सीमा क्षेत्रका केही नेपाली व्यवसायीले नेपाल भित्रिने रेमिट्यान्सको कारोबार हुन्डीबाट हुँदा त्यसको प्रभाव भारुको अवमूल्यनका रूपमा देखा परेको बताए।  उनीहरूका भनाइमा वैदेशिक रोजगारीमा गएका नेपालीहरूले पहिले हुन्डीमार्फत सिधै नेपालमा रकम पठाउने गर्थे। तर पछिल्ला दिनहरूमा भारतीयहरूले नेपाली हुन्डी कारोबारीका तुलनामा डलरको सटही दर केही बढी दिएर नेपाली कामदारको रकमसमेत भारतमा भित्र्याउन थालेका छन्।  “अरबतिर नेपाली मात्र होइन भारतीय कामदारहरू पनि धेरै छन् त्यो पनि यूपी बिहारका धेरै हुन्छन् ” विराटनगरका एक जना व्यापारीले भने  “त्यसरी बल्कमा रकम उठाउँदा भारतीयहरूले नेपाली कामदारलाई डलरको केही सस्तो दर दिन सक्छन्।” “त्यस्तो अवस्थामा नेपालीको रकम पनि पहिले भारतमा आउँछ  त्यो भारुका माध्यमबाट खुला सीमा भएकाले नेपाल भित्रिन्छ। नेपालमा भारुको आपूर्ति बढी भएपछि त्यो सस्तो हुने नै भयो।” त्यसरी नेपाल आएको भारु ब्याङ्कको संयन्त्रबाट साट्न सजिलो नहुने भएकाले पनि मानिसहरूले केही सस्तोमा भारु बेच्ने गरेको उनको आशङ्का छ।  यद्यपि त्यसलाई पुष्टि गर्ने कुनै घटना वा आधार आफूले दिन नसक्ने तर केही व्यक्तिहरूले त्यसबारे आफूलाई सुनाएको उनको भनाइ छ।  पूर्व अर्थ सचिव रामेश्वर खनालले पनि त्यस्तो प्रवृत्ति बढेको जस्तो देखिएको बताए।  उनले भने  “तपाईँ अहिले तराई जानु भयो भने पहिले १६७ देखि १७० मा कारोबार भइरहेको भारु अहिले १५५ मा भइरहेको छ। त्यसको कारण के हो भने रेमिट्यान्स चाहिँ यहाँ नआएर डलर भारतमा गएर त्यहाँबाट नेपाली मानिसलाई बुझाउनु पर्दा भएको हो।” “त्यसरी आएको रकम आखिरमा नेपालीलाई बुझाउनु त पर्‍यो नि! त्यसका लागि नेपाली मुद्रा त साट्नै पर्छ।” खनाल थप स्पष्ट पार्दै भन्छन्  “उदाहरणका लागि कतारबाट नेपालमा डलर आएर त्यो नेपालीमा साटेर बुझाउनु पर्ने हो। तर अहिले भइरहेको के छ भने कतारबाट भारतमा डलर गएर भारतबाट भारु आएर साटेर दिएपछि यस्तो भएको हो।”  उनले यस्तो प्रवृत्तिलाई वर्तमान अर्थमन्त्रीले पनि “बुझे जस्तो” लागेको बताए।  अर्थमन्त्री विष्णु पौडेलको भनाइलाई स्मरण गर्दै उनले भने  “त्यसैले उहाँले अस्ति भाषण गर्दा ‘रेमिट्यान्स वैध च्यानलबाट आएन भन्नुभएको छ’ त्यसलाई प्रस्ट रूपमा भारत गएर हुन्डीबाट नेपाल आयो भन्न नमिलेर हो।” खनालले भने जस्तै अर्थमन्त्री पौडेलले रेमिट्यान्स वैध माध्यमबाट नआएको बताउँदै आएका छन्।  यसै साता एउटा कार्यक्रममा बोल्दै पौडेलले भनेका थिए  “रेमिट्यान्स जति आम्दानी हुने गरेको छ त्यसको ठूलो हिस्सा वैध माध्यमबाट भित्राउन सकेका छैनौँ। वैध माध्यमबाट देशभित्र भित्राउनका लागि लिनु पर्ने नीति  गर्नुपर्ने निर्णय वा दिनुपर्ने प्रोत्साहनका कार्यक्रमहरू अघि सार्न सरकार तयार छ।” उनले कोभिडपछि नेपालबाट वैदेशिक रोजगारीमा जानेहरूको सङ्ख्या वृद्धि भए पनि त्यसको अनुपातमा रेमिट्यान्स नबढ्नुले पनि त्यसलाई सङ्केत गर्ने बताए।  नेपालमा जुन गतिमा रेमिट्यान्सको वृद्धिदर थियो त्यो गति अहिले सुस्त भएको छ।  यद्यपि गत वर्षको तुलनामा रेमिट्यान्स केही बढिरहेको नेपाल राष्ट्र ब्याङ्कको विवरणमा देखिन्छ। गत साउनदेखि मंसिरसम्मको विवरण हेर्दा गत वर्षको सोही अवधिको तुलनामा विप्रेषण आप्रवाह २३ प्रतिशतले बढेको राष्ट्र ब्याङ्कको विवरणले देखाउँछ। नेपाल राष्ट्र ब्याङ्कको आर्थिक अनुसन्धान विभागका प्रमुख प्रकाशकुमार श्रेष्ठ चाहिँ सीमा क्षेत्रको अनौपचारिक बजारमा भारुको भाउ कम हुनुमा हुन्डी पनि एउटा कारण हुनसक्ने तर त्यो प्रमुख कारण नभएको जस्तो देखिएको बताउँछन्। जानकारहरूका भनाइमा भारतीय मुद्राको भाउ घट्नुमा अवैध कारोबार एउटा बलियो कारण हुनसक्छ। नेपाल राष्ट्र ब्याङ्कका पूर्व गभर्नर दीपेन्द्रबहादुर क्षेत्रीले पनि त्यस्तै सङ्केत गरे।  उनले भने  “हाम्रो व्यापार घाटा भारतसँग जहिले पनि उच्च छ तर अहिले अलिकति घटेको छ। त्यसले गर्दा भारुको माग कम भएको छ। तर त्यसैले मात्र यस्तो नभएको पनि हुनसक्छ।” उनले नेपालबाट भारतमा सुन तथा अन्य विभिन्न वस्तुको तस्करी भएका कारण पनि भारुको मूल्य कम भएको हुनसक्छ।  उनले भने  “अब त कपडामा टाँसेर  तरल र धुलो बनेर पनि सुन आउन थालेको सुनिन्छ। त्यो भारत गएर भारतीय रकममा भुक्तानी भएको हुनसक्छ। तस्करी बढेको हुनसक्ने देखिन्छ।”  “तर यस्तो भएको हुनसक्ने अनुमान लगाउन सकिन्छ। त्यसलाई पुष्टि नै गर्न त गाह्रो छ।” खनाल पनि नेपाली बजारमा जसरी “फालाफाल” सुन रहेको छ त्यसले उक्त कुरालाई सङ्केत गर्ने बताउँछन्। रक्सौलका व्यापारी कुमार भन्छन्  “नेपालबाट सुन तस्करी हुने गरेको सुनिन्छ त्यसले नेपालमा भारु बढेर पनि यस्तो भएको होला।” अग्रवाल पनि नेपाल र भारतबीच अवैध कारोबार बढेकाले त्यसले भारतको आपूर्ति धेरै भएको हुनसक्ने ठान्छन्।  यद्यपि त्यसबारे “दुवै देशका निकायहरूले जाँच गर्नुपर्ने” उनको भनाइ छ।  नेपाल राष्ट्र ब्याङ्कको आर्थिक अनुसन्धान विभागका प्रमुख श्रेष्ठ पनि नेपालमा जुन मात्रामा सुनको आयात बढिरहेको छ त्यसले तस्करीको सम्भावना रहेको बताउँछन्।  “अनौपचारिक अर्थतन्त्र बढ्दा यस्तो हुने सम्भावना रहन्छ तर त्यसलाई हेर्न गहिरो अनुसन्धानको जरुरी छ ” उनले भने।  बीबीसीसँग कुराकानी गरेका विराटनगरका व्यापारीले भने अहिले चीनतर्फको सीमा नाकामा निकै कडाइ गरिएकाले “सुन वा अन्य कुराको तस्करी बढेको” कुरामा विश्वास गर्न कठिन देखिन्छ।  साङ्केतिक तस्बिर  नेपालसँग सीमा जोडिएका भारतका उत्तर प्रदेश तथा विहारलगायतका राज्यमा मदिरा बिक्री बन्द हुँदा नेपालका सीमावर्ती क्षेत्रमा भारतीयहरूको चहलपहल बढ्ने गरेको छ।  त्यसका कारण नेपाली सीमा क्षेत्रमा भारतीय मुद्राको आपूर्ति बढेको र त्यसले नेपालीका तुलनामा त्यो सस्तो भएको हुनसक्ने पनि कतिपयको भनाइ छ।  “नेपालमा जाने पर्यटक पनि बढेका छन् त्यसले पनि यस्तो भएको हुनसक्छ ” रक्सौलका व्यवसायी कुमारले भने।  त्यस्तै नेपालको क्यासिनोमा पनि भारतीयहरूको आगमन धेरै हुँदा त्यसले भारुको आपूर्ति बढाउने सम्भावना रहन्छ।  त्यो पनि अर्को कारण हुनसक्ने कतिपयको भनाइ छ। कोभिडपछि नेपालको पर्यटन क्षेत्रका केही सुधार देखिएको व्यवसायीहरूले बताएका छन्।  त्यसले गर्दा भारतीय पर्यटकको सङ्ख्या पनि बढेको उनीहरू बताउँछन्।  नेपाल राष्ट्र ब्याङ्कको आर्थिक अनुसन्धान विभागका प्रमुख श्रेष्ठले पनि पर्यटकको वृद्धिका कारण नेपालमा भारुको आपूर्ति बढी भएको हुनसक्ने बताए। नेपाल राष्ट्र ब्याङ्कको आर्थिक अनुसन्धान विभागका प्रमुख श्रेष्ठका भनाइमा पछिल्लो समय नेपालमा भारतको तुलनामा बचतको ब्याजदर बढी छ।  त्यस्तो अवस्थामा नेपालमा पारिवारिक सम्बन्ध रहेका भारतीयहरूले नेपालतर्फका आफन्तको नाममा नेपाली ब्याङ्कमा खाता खोलेर बचत गर्ने प्रवृत्ति पनि बढेको हुनसक्छ।  “मलाई लाग्छ अहिले ब्याजदर बढेका बेलामा भारतबाट नेपालतर्फका आफन्तका नाममा खाता खोलेको पनि हुनसक्छ। त्यसो गर्दा पक्कै पनि भारुको आपूर्ति बढ्ने सम्भावना हुन्छ ” उनले भने।  “मेरो विचारमा अहिले भारुको आपूर्ति बढ्नुमा एउटा कारण त्यो पनि हुनसक्छ।” उनले नेपालमा स्थानीय तह  सङ्घ र प्रदेशको निर्वाचनका क्रममा पनि भारततर्फ रहेका नेपाली उम्मेदवारहरूका आफन्तहरूले रकम पठाइदिएको हुनसक्ने पनि आशङ्का गरे।  “त्यो रकम पनि पक्कै भारुमै आयो होला। त्यसले तराई क्षेत्रमा भारुको आपूर्ति बढाएको हुनसक्छ ” उनले भने।  खुला सीमाका कारण नेपाली र भारतीय नागरिकहरू निर्बाध रूपमा दुवैतर्फ आउन वा जान सक्छन्।  उनीहरूले रोजगारी र व्यापार व्यवसाय पनि गर्न पाउने व्यवस्था रहेको छ। नियम अनुसार भारतीय नागरिकले नेपालमा आउँदा नगद २५ हजार भारुसम्म बोकेर आउन पाउँछन्।  भारतीय रुपैयाँको मूल्य घट्दा नेपाली मुद्रा बलियो भएको जस्तो देखिए पनि त्यसले नेपाली अर्थतन्त्रलाई खासै फाइदा नगर्ने विज्ञहरूको भनाइ छ।  पूर्व गभर्नर क्षेत्री भन्छन्  “नेपाली मुद्रा बलियो हुनु राम्रो हो तर त्यो हाम्रो व्यापारिक क्षमता  सेवा  व्यापार जे भएर भइदिएको भए त हुन्थ्यो।”  “आर्थिक विकृतिका कारण आएको हुनले यसले सहयोग पुर्‍याउने अवस्था कम रहन्छ।” पूर्व अर्थ सचिव खनाल पनि यसले नेपाली अर्थतन्त्रलाई टेवा पुर्‍याउनुको साटो अनौपचारिक अर्थतन्त्रलाई बढाउने बताउँछन्। तर राष्ट्र ब्याङ्कका प्रवक्ता भट्ट चाहिँ यो “अल्पकालीन प्रवृत्ति भएकाले त्यसले नेपाली अर्थतन्त्रमा गहिरो प्रभाव नपार्ने” दाबी गर्छन्।  उनले भने  “यो प्रवृत्ति लामो समय रह्यो भने चाहिँ केही प्रभाव पार्ला तर मलाई लाग्छ यो चाँडै नै अन्त्य हुन्छ।” 2023 बीबीसी। अन्य वेबसाइटका सामग्रीहरूका लागि बीबीसी जिम्मेवार छैन।  
21,https://www.bbc.com/nepali/articles/cy9dl2qzed3o,सर्वोच्च अदालतले गोर्खा भर्तीसम्बन्धी त्रिपक्षीय सन्धि पुनरवलोकन गर्न नेपाल सरकारलाई निर्देशनात्मक आदेश दिएपछि भूतपूर्व गोर्खाहरू उक्त सम्झौता संशोधन हुनेमा “आशावादी” देखिएका छन्। ,"महारानी एजिजाबेथको अन्तिम संस्कारका बेला सहभागी गोर्खा सैनिकहरू  
 यद्यपि उनीहरू “त्यसबारे सरकारले आवश्यक पहल गर्नेमा विश्वस्त हुन नसकेको” बताउँछन्।
 गोर्खा भर्तीसम्बन्धी मामिलाका जानकार समेत रहेका एकजना पूर्व महान्यायाधिवक्ताले चाहिँ सर्वोच्चको आदेशसँगै “उक्त त्रिपक्षीय सन्धि पुनरवलोकन नभए त्यसको औचित्य समाप्त भएको जस्तो” देखिने बताएका छन्।  
 नेपाल  भारत र ब्रिटेनबीच सन् १९४७ मा भारत ब्रिटिश उपनिवेशबाट स्वतन्त्र भएपछि गोर्खा भर्तीसम्बन्धी त्रिपक्षीय सन्धि गरेका थिए। 
 हालसम्म सोही सन्धिका आधारमा नेपाली नागरिकहरू भारतीय र ब्रिटिश सेनामा भर्ना हुँदै आएका छन्। 
 उक्त सन्धिका आधारमा नै ब्रिटेनले आफ्नो सुरक्षा फौजमा भर्ना गर्ने नेपाली नागरिकहरूलाई सिङ्गापुरमा पनि पठाउने गरेको छ भने ब्रुनाईमा पनि सुरक्षाका लागि खटाउने गर्छ।
 सर्वोच्च अदालतका न्यायाधीश आनन्दमोहन भट्टराई र सुष्मालता माथेमाको इजलासले गत मङ्गलवार गोर्खा भर्तीसम्बन्धी २०७४ जेठ २६ गते दायर भएको एउटा रिट निवेदन खारेज गरेको थियो। 
 परमादेश माग गरिएको उक्त रिट निवेदन खारेज गर्ने क्रममा सर्वोच्च अदालतले सरकारका नाममा निर्देशनात्मक आदेश दिएको हो। 
 उसले “विपक्षीलाई उक्त त्रिपक्षीय सन्धि पुनरवलोकन गर्न” आदेश दिएको जनाइएको छ। 
 ब्रिटिश गोरखा भूतपूर्व सङ्गठन (बिगेसो) का अध्यक्ष पदमसुन्दर लिम्बूले रिट निवेदन दिएका थिए। 
 बिगेसोका कानुनी सल्लाहकार तथा उक्त मुद्दामा बहस गरेका अधिवक्ता फणीन्द्र कार्कीले “पूर्ण पाठ आउन बाँकी रहेको र त्यस दिन (मङ्गलवार) कार्यालय समय सकिएको अवस्था भएकाले लिखित रूपमा आदेशको संक्षिप्त विवरण” जारी नभएको बताए।
 सर्वोच्च अदालतको बेवसाइटमा राखिएको विवरणमा पनि उक्त रिट निवेदन खारेज भएको र निर्देशनात्मक आदेश जारी भएको उल्लेख छ। 
 लिम्बूले प्रधानमन्त्री तथा मन्त्रिपरिषद्को कार्यालय र परराष्ट्र मन्त्रालयलाई विपक्षी बनाएर उक्त रिट निवेदन दिएका थिए।
 सर्वोच्च अदालतको निर्णयले “विभेदपूर्ण त्रिपक्षीय सन्धि खारेजीको बाटो खुलेको” निवेदकसमेत रहेका बिगेसोका अध्यक्ष पदमसुन्दर लिम्बूले बताए। 
 उनले भने  “उक्त सन्धिले सिर्जना गरेका गलत विभेद र असमानताको अन्त्य हुनुपर्छ भन्ने हाम्रो मागलाई सर्वोच्चले सम्बोधन गरेको छ। अब त्यसलाई कार्यान्वयन गर्ने काम सरकारको हो।”
 “हामीलाई त्यसलाई सरकारले कार्यान्वयन गर्छ भन्ने आशा छ र न्यायालयको आदेशलाई कार्यान्वयन नगरी पनि हुँदैन।“
 लिम्बूले दायर गरेको रिट निवेदनमा पनि “… नेपालसमेत पक्ष भई गोर्खा सैनिक भर्तीबारे भएको असमान त्रिपक्षीय सन्धि नेपाल  भारत र बेलायत तीनै राष्ट्र पक्ष रहेको अन्तर्राष्ट्रिय मानवअधिकारसम्बन्धी विभिन्न महासन्धिहरू तथा दस्तावेजहरू विपरीत रहेको हुँदा सो सन्धि खारेज गरी कानुनको पालन गराइ हरेक नेपाली नागरिकले मर्यादित एवं सम्मानपूर्वक बाँच्न पाउनु र कानुनी शासन कायम गराउनु रहेकोले धारा १३३ (२) बमोजिम सार्वजनिक सरोकारको रूपमा हामी यो रिट निवेदन लिई आएका छौँ” भन्ने उल्लेख गरिएको छ। 
 त्रिपक्षीय सन्धि खारेजीको माग गर्नेमध्येकै एकजना भूतपूर्व भारतीय सैनिक भीमबहादुर रानाले पनि अदातलको आदेशपछि आफू पुनरवलोकन हुनेमा आशावादी रहेको बताए।
 उनले भने  “अदालतको आदेशपछि त्यो कार्यान्वयन हुनै पर्ने हो। भएन भने हामी एक जुट भएर बाध्य पार्छौँ। आदेश नमाने सरकारलाई दबाब दिन्छौँ।“
 गोर्खा भूतपूर्व सैनिक सङ्घ (गेसो) का उपाध्यक्ष जीतबहादुर राईले पुनरवलोकनको माग पहिलेदेखिकै रहेको बताए। 
 उनले भने  “नेपाल  ब्रिटेन र भूतपूर्व गोर्खासम्मिलित वार्ता अहिले पनि ब्रिटेनमा जारी छ। फेब्रुअरीमै अर्को तेस्रो चरणको वार्ता हुँदैछ। उक्त वार्तामा पनि पुनरवलोकनको कुरा छ।” 
 “अदालतको आदेशले त्यसमा प्रभाव पार्ला वा नपार्ला त्यो त भन्न सकिन्न तर अब सरकारले यसलाई अघि बढाउँछ भन्ने आशा पलाएको छ।”
 “नेपाल सरकारले यो मुद्दालाई अघि बढाएको भए त समस्या पहिले नै समाधान भइसक्थ्यो तर पछिल्ला सरकारहरूले यसलाई चासोका साथ हेरेकाले हामी केही आशावादी चाहिँ छौँ।”
 भारतीय गोर्खा  गोर्खा भर्तीसम्बन्धी मामिलामा चासो राख्ने तथा अन्तर्राष्ट्रिय कानुनका जानकार समेत रहेका पूर्व महान्यायाधिवक्ता युवराज सङ्ग्रौलाले सर्वोच्चको यो आदेशपछि त्रिपक्षीय सन्धिको “औचित्यमाथि प्रश्न” उठेको बताए। 
 उनले भने  “तीनवटा संसदीय समितिको प्रतिवेदनमा कूटनीतिक माध्यमबाट पुनरवलोकन गर्नु भनिएको छ। सर्वोच्चको आदेश नौलो होइन। यो स्वाभाविक हो।“
 “पहिले संसद्‌ले भन्यो। अहिले अदालतले पनि भन्यो। यसमा सरकारले पनि पुनरवलोकन गर्नुपर्छ भनेर औपचारिक तथा अनौपचारिक माध्यमबाट ब्रिटेनलाई भनिरहेकै बुझिएको छ।”
 त्यसको अर्थ कूटनीतिक रूपमा “अब नेपाललाई त्यो सम्झौता स्वीकार्य छैन” भनिएको उनको बुझाइ छ। 
 सङ्ग्रौलाले भने  “अब यसमा ब्रिटेनले सहमति जनाउँछ र पुनरवलोकन गर्छ अनि विभेद हट्छ भने नयाँ द्विपक्षीय सन्धि भएर कार्यान्वयन हुनसक्छ। तर हामीसँग छलफल नगर्ने भए यो सन्धिको अर्थ छैन भन्ने हो।”
 “पुनरवलोकन नभए नेपाल सरकारले डरले नगर्ला तर अलिकति राम्रो सरकार आउँदा ब्रिटिश क्याम्प बन्द गर भन्न सक्छ।“
 उनले नेपालले आफ्ना नागरिकलाई विदेशी सेनामा पठाउने हो भने अब ब्रिटेन र भारतसँग छुट्टाछुट्टै सन्धि गर्नुपर्ने आवश्यकता औल्याए। 
 तीन वर्षअघि नेपालले ब्रिटेनलाई गरेको प्रस्ताव  नेपालले गोर्खा भर्तीसम्बन्धी त्रिपक्षीय सन्धि पुनरवलोकनका लागि ब्रिटेनलाई तीन वर्षअघि औपचारिक रूपमै प्रस्ताव गरेको थियो। 
 तर त्यसबारे हालसम्म के कस्तो प्रगति भयो भन्नेबारे दुवै देशहरूले सार्वजनिक वा औपचारिक रूपमा केही बताएका छैनन्। 
 यद्यपि “आफूहरूलाई विभेद गरिएको” भन्दै त्यसविरुद्ध भूतपूर्व गोर्खा सैनिकहरू लन्डनमा अनसन बसेपछि भएको सम्झौता अनुसार अहिले नेपाल  ब्रिटेन र भूतपूर्व गोर्खा सम्मिलित वार्ता टोलीले वार्ताहरू जारी राखेका छन्। 
 हालसम्म दुई चरणका वार्ता भइसकेको र यसै महिना अर्को चरणको वार्ता हुने अधिकारीहरूको भनाइ छ। 
 ती वार्ताहरूमा पनि सन्धि पुनरवलोकनको कुरा उठाइएको वार्ता टोलीका एकजना नेपाली सदस्यले बीबीसीलाई केही साताअघि बताएका थिए।
 यसअघि पटक पटक गोर्खा भर्तीसम्बन्धी सम्झौता पुनरवलकोनबारे चर्चा हुँदै आएको छ। 
 चार वर्षअघि तत्कालीन प्रधानमन्त्री केपी शर्मा ओलीको ब्रिटेन भ्रमणका बेलामा उनले समकक्षी टरिजा मेसँग त्यसबारे कुरा गरेको त्यस बेलाका परराष्ट्रमन्त्री प्रदीपकुमार ज्ञवालीले बताएका थिए। 
 त्यसपछि ज्ञवालीले नेपालको सङ्घीय संसद्‌मै उक्त सन्धिको पुनरवलोकन हुनुपर्ने धारणा राखेका थिए। 
 सङ्घीय संसद्का विभिन्न समितिहरूले पनि पटक-पटक प्रधानमन्त्री तथा मन्त्रिपरिषद्को कार्यालय र परराष्ट्र मन्त्रालयलाई उक्त सन्धि पुनरवलोकन गर्न निर्देशन दिइसकेका छन्। 
 सुगौली सन्धिपछि नै नेपालीहरूलाई ब्रिटिश सेनामा भर्ती गर्न थालिएको थियो। 
 तर भारत ब्रिटिश उपनिवेशबाट मुक्त भएपछि गोर्खा भर्तीसम्बन्धी नयाँ सन्धि गरियो। 
 सन् १९४७ नोभेम्बर ९ मा नेपाल-भारत र ब्रिटेनबीच गोर्खा भर्तीबारे भएको सन्धिलाई त्रिपक्षीय सन्धि भन्ने गरिएको छ।
 हालसम्म ब्रिटिश र भारतीय सेनामा सोही सन्धिअन्तर्गत नेपाली नागरिकहरू भर्ती हुने गरेका छन्।
 दुवै देशले आफ्ना सेनामा गोर्खाहरूको छुट्टै सैन्य एकाइ बनाउने गरेका छन्।
 
 ब्रिटेनको गोर्खा ब्रिगेड्समा हाल तीन हजारभन्दा बढी नेपाली नागरिक कार्यरत रहेको बताइन्छ। 
 भारतीय सेनाको गोर्खा राइफल्समा ४० हजारभन्दा बढी नेपाली नागरिक काम गरिरहेको विवरण पाइन्छ। 
 तर गोर्खाहरूको पक्षमा आवाज उठाउँदै आएका भूतपूर्व गोर्खाहरूले भने उक्त सन्धिलाई असमान सन्धिका रूपमा व्याख्या गर्ने गरेका छन्।
 
 गोर्खा भूतपूर्व सैनिक सङ्घ गेसोले गराएको उक्त सन्धिको नेपाली अनुवादअनुसार त्यसमा भारत र ब्रिटेनको सेनामा नेपालीहरूको भर्ती कसरी गरिनेछ भन्ने प्रावधानहरू राखिएका छन्।
 उक्त सन्धिमा गोर्खा सैनिकको रोजगारीका सर्त र अवस्थाहरू पनि तोकिएका छन्।
 उक्त सन्धिमा स्पष्ट रूपमा नेपाली नागरिकलाई भारत र ब्रिटेनको सेनामा भर्ती गरिए पनि उनीहरूलाई भाडाको सैनिकका रूपमा व्यवहार नगरिने उल्लेख गरिएको छ।
 सन्धिमा नेपालका तत्कालीन प्रधानमन्त्री तथा सुप्रिम कमान्डर इन चीफ पद्मशमशेर जबराले भारत र ब्रिटेनमा गोर्खा भर्तीलाई कायम राख्न दिने आधारका रूपमा 'उनीहरूलाई भाडाका सैनिकका रूपमा नहेरिने हो भने' भन्ने सर्त राखेको उल्लेख छ।
 सन् १९४७ मे १ मा काठमाण्डूमा भएको त्रिपक्षीय बैठकमा पद्मशमशेरले राखेका सर्तलाई सन्धिमा लिपिबद्ध गरिएको हो।
 त्यसमा भनिएको छ  ""यदि अन्तिम चरणका सर्त तथा अवस्थाहरू नेपाल सरकारको स्वार्थ वा मर्यादामा अहितकारी प्रमाणित हुँदैनन् भने  अनि गोर्खा रेजिमेन्टहरूका जवानहरू सेवाका लागि तयार हुन्छन् भने (यदि उनीहरूलाई स्पष्ट रूपमा भाडाका सैनिकको रूपमा नहेरिने हो भने)  मेरो सरकार यी दुवै सेनासँग सम्बन्धलाई निरन्तरता दिन खुसी हुनेछ।""
 2023 बीबीसी। अन्य वेबसाइटका सामग्रीहरूका लागि बीबीसी जिम्मेवार छैन।  "
22,https://www.bbc.com/nepali/articles/clednqy6l3xo,नेपालमा वैदेशिक रोजगारीमा जाने व्यक्तिहरूमा देखिएका आत्महत्या गर्ने प्रवृत्तिप्रति विज्ञहरूले चिन्ता व्यक्त गरेका छन्। ,"साङ्केतिक तस्वीर  
 करिब डेढ दशकको अवधिमा वैदेशिक रोजगारीका क्रममा झन्डै साढे दश हजार जनाभन्दा बढी श्रमिकले ज्यान गुमाएको सरकारी प्रतिवेदनमा उल्लेख छ। 
 त्यसमध्ये करिब १२.७५ प्रतिशतको मृत्यु आत्महत्याका कारण भएको तथ्याङ्क छ। 
 सरकारी अधिकारीहरूले आफूहरूले गन्तव्य देशका सरकारहरूलाई श्रमिकको सुरक्षामा ध्यान दिन बारम्बार ध्यानाकर्षण गराइरहेको भए पनि अपेक्षा गरेअनुसार परिणाम प्राप्त नभइसकेको बताउँछन्। 
 तर श्रम र मानसिक स्वास्थ्य मामिलाका विज्ञहरूले श्रमिकहरूका मानसिक स्वास्थ्यसम्बन्धी चुनौतीहरू सम्बोधनका लागि थप कदमहरू चालिनुपर्नेमा जोड दिएका छन्।
 नेपाल लेबर माइग्रेशन रिपोर्ट सन् २०२२ का अनुसार पछिल्लो १४ वर्षमा १० ६६६ श्रमिकले वैदेशिक रोजगारीका क्रममा ज्यान गुमाएका छन्। तीमध्ये १० ४०० भन्दा बढी पुरुष रहेको तथ्याङ्क छ। 
 श्रम मन्त्रालयले निकालेको उक्त प्रतिवेदनले खाडी देश तथा मलेशियामा श्रमिकहरूको मृत्यु हुनुको एउटा प्रमुख कारण आत्महत्यालाई मानेको छ। 
 उक्त प्रतिवेदनका अनुसार १४ वर्षको अवधिमा १ १८७ नेपाली श्रमिकहरूको मृत्युको कारण आत्महत्या रहेको छ। 
 एउटा अध्ययनलाई उद्धृत गर्दै प्रतिवेदनमा जनाइएअनुसार चिन्ता  निराशा  क्षयरोग  दुर्घटना र चोटपटक  टाउको दुख्नु अनि आत्महत्याको प्रयासलाई खाडी देशमा काम गर्ने पुरुषहरूको प्रमुख स्वास्थ्य जोखिमका रूपमा उल्लेख गरिएको थियो। 
 तथ्याङ्कले सन् २०१९-२० देखि सन् २०२१-२२ सम्म नेपाली श्रमिकहरूको आत्महत्याको आँकडा पनि प्रस्तुत गरेको छ जसमा तीन वर्षको अवधिमा सबैभन्दा धेरै ८० जना श्रमिकले मलेशियामा आत्महत्या गरेको पाइएको थियो। 
 त्यसपछि साउदी अरेबियामा ७८  कतारमा ५० र यूएईमा ५८ नेपाली कामदारले आत्महत्या गरेको उल्लेख गरिएको छ।  
 नेपाली कामदारमाझ लोकप्रिय अरू श्रम गन्तव्यहरू कुवेत  बहरेन  ओमान र दक्षिण कोरियामा पनि त्यस्ता घटनाहरू भएका जनाइएको छ।  श्रम मामिलासम्बन्धी एकजना विज्ञ गणेश गुरुङ वैदेशिक रोजगारीमा जाने श्रमिकहरूको बढ्दा आत्महत्या गर्ने प्रवृत्ति सम्बोधन गर्न सरकारले नगन्य प्रयास गरेको ठान्छन्। 
 उनले भने  “कामदारहरू विदेश जानुअघिको प्रणालीमा हाम्रो संरचनागत सुधार आवश्यक भइसकेको छ। जानुभन्दा अघि दिइने तालिम र अभिमुखीकरणमा हामीले मानसिक स्वास्थ्य समस्याका लक्षणहरू के के हुन् भन्ने कुरा सिकाउनुपर्छ। आफू र आफ्ना साथीभाइलाई लक्षण देखियो भने चिकित्सकहरूलाई भन्नुपर्छ भनेर समेत उनीहरूलाई जानकारी गराउनुपर्छ।”
 गुरुङका अनुसार विभिन्न देशमा खटिने श्रम सहचारीलाई पनि यो विषयमा तालिम दिनु आवश्यक छ। 
 उनी भन्छन्  “हरेक देशका राजदूतावासमा श्रम सहचारीहरू छन् उनीहरूलाई पनि तालिम दिन सकियो र उनीहरूले पनि कामदारका यस्ता समस्या हल गर्ने उपाय उनीहरूलाई बताउन सके भने आत्महत्याको दर कम गर्न सकिन्छ।”
 श्रम  रोजगार तथा सामाजिक सुरक्षा मन्त्रालयका प्रवक्ता डण्डुराज घिमिरे नेपाल सरकारले श्रम गन्तव्य देशहरूसँग नेपाली कामदारहरूका लागि सुरक्षित कार्यस्थल सुनिश्चित गर्न दबाव दिइरहेको बताउँछन्। 
 उनले भने  “सहज अवस्था हुँदा हुँदै वैदेशिक रोजगारीमा गएका व्यक्तिहरूले यहाँको भन्दै निक्कै सङ्घर्ष गर्नुपर्ने अवस्था खेप्दा डिप्रेशनमा गएको पाइन्छ। हामीले कतिपय अवस्थामा उपचारका लागि पनि कुरा उठाएका छौँ।” 
 नेपालसहितका देशहरूको दबावका कारण खाडी देशहरूले कामदारलाई रोजगारदाता परिवर्तन गर्न प्रतिबन्ध लगाउने कफाला प्रणाली अन्त्य गरेको र त्यो पनि महत्त्वपूर्ण सुधार भएको उनको भनाइ छ। 
 कतारसहित केही देशहरूले उन्मुलन गरेको घोषणा गरेको भएपनि त्यसको कार्यान्वयन फितलो रहेको काउन्सिल अन फरेन रिलेसन्स नामक एउटा अनुसन्धान संस्थाले प्रकाशित गरेको लेखमा उल्लेख गरिएको छ। 
 
 प्रवक्ता घिमिरेले थपे  “केही दिनअघि हामीले मलेशिया सरकारलाई प्रवेशाज्ञा नभएका तर निर्दोष मानिसहरूलाई तपाईँहरूले उपचारको सेवा समेत दिईरहनुभएको छैन। यस्तो व्यवहार एकदमै क्रूर हो भनेर हामीले भन्दा उहाँहरूले मानवीय व्यवहार गर्छौँ। उपचार हुन्छ भन्नुभएको छ।”
 उनका अनुसार नेपाल सरकारले श्रमिकले बेहोरिरहेका यी चुनौतीबारे निरन्तर आवाज उठाएको छ।  
 उनी भन्छन्  “हामीले निरन्तर दबाव दिँदा पनि उल्लेख्य रूपमा सुधार भएको अवस्था होइन।” त्रिभुवन विश्व विद्यालय शिक्षण अस्पतालका मानसिक स्वास्थ्य प्रमुख डा. सरोज ओझा वैदेशिक रोजगारीमा जाने व्यक्तिहरूमा चेतना अभिवृद्धि गर्नुपर्ने र उनीहरूलाई आत्महत्या रोकथामका लागि स्थापना गरिएका हटलाइनहरूमा पहुँच हुने कुरा सुनिश्चित गर्नुपर्ने बताउँछन्। 
 उनले भने  “एउटा सानो सन्देशले मात्रै पनि आत्महत्या नियन्त्रणमा मद्दत पुर्‍याउँछ। विदेशमा पनि कामदारहरूले व्यावसायिक मनोपरामर्श सेवामा पहुँच कायम गर्नसक्ने व्यवस्था गर्नुपर्छ।”  
 उनका अनुसार अहिले कतिपय निजी सेवा प्रदायकहरूले अनलाइनमार्फत्‌ त्यस्तो परामर्श लिनसक्ने व्यवस्था मिलाएका छन्।  
 तर उनको विचारमा सोझै कामदारहरूले सहयोग उपलब्ध गराउनसक्ने हटलाइनहरूमा सम्पर्क गर्नसक्ने व्यवस्था मिलाउनु जरुरी छ। 
 डा. ओझाले थपे  “मनोविज्ञान कमजोर हुने अवस्थालाई रोक्न सकिन्छ। यसलाई मानसिक रोग हो भन्ने हिसाबले हेर्नु हुँदैन। जनचेतनाको अभावले अहिले मानिसहरू आजीवन औषधि खानुपर्छ भन्ने ठान्छन्  तर त्यो सही होइन।”
 उनले दमकल लगायत आपत्कालीन सेवाहरूमा सहजै सम्पर्क गर्न सकिएको जस्तै हटलाइनहरू आत्महत्या नियन्त्रणका लागि पनि स्थापना गरिनुपर्नेमा जोड दिए। 
 त्यसबाहेक कार्यस्थल मानसिक स्वास्थ्य मैत्री हुने कुरा सुनिश्चित गर्न पहल गरिनुपर्ने पनि विज्ञहरू बताउँछन्।
 दशौँ लाख नेपालीहरू खाडी र मलेशियासहित विभिन्न देशहरूमा वैदेशिक रोजगारीमा गएका छन्। उनीहरूले पठाउने रेमिट्यान्सले नेपालको कुल गाह्रस्थ उत्पादनको लगभग एक चौथाइ हिस्सा ओगट्ने गरेको अध्ययनहरूले देखाएका छन्। 2023 बीबीसी। अन्य वेबसाइटका सामग्रीहरूका लागि बीबीसी जिम्मेवार छैन।  "
23,https://www.bbc.com/nepali/news-64512590,परिवारलाई पूर्व जानकारी नदिई साउदी अरबमा बन्दीहरूलाई मृत्युदण्ड दिने गरिएको उनीहरूका आफन्तले बीबीसीलाई बताएका छन्। ,"साउदी अरबले यी नौ जना पुरुषसहित ८१ जनालाई मार्चमा मृत्युदण्ड दिएको थियो सन् २०१५ यता उक्त देशको मृत्युदण्डदर करिब दोबर भएको मानवअधिकार सम्बन्धी एउटा प्रतिवेदनले देखाएको छ। त्यही वर्ष राजा सलमान र उनका छोरा मोहम्मद बिन सलमान नेतृत्वमा आएका थिए।      मुस्तफा अल-खैयात मारिँदै गरेको सूचना उनको परिवारलाई दिइएको थिएन।  उनीहरूले अहिलेसम्म अन्तिम संस्कारका लागि शव पाएका छैनन्। हेर्न जान चिहान पनि छैन। अन्तिम पटक जेलबाट गरेको फोन कुराकानी टुङ्ग्याउनुअघि मुस्तफाले आफ्नी आमासँग भनेका थिए  ""अब म जानुपर्छ। तपाईँ ठिक हुनुहुँदोरहेछ  म खुसी छु।"" उनीसँग भएको त्यो कुराकानी नै अन्तिम थियो भन्ने उनीहरूलाई कुनै अड्कलसमेत भएन। त्यसको एक महिनापछि १२ मार्च सन् २०२२ मा मारिएका ८१ जनामध्ये मुस्तफा एक थिए। त्यो साउदी अरबको आधुनिक इतिहासमै सबैभन्दा ठूलो आम मृत्युदण्ड थियो। नयाँ प्रतिवेदनका लागि साउदीमा भएका मृत्युदण्डहरूको सावधानीपूर्वक अभिलेखीकरण गर्दै आएको अभियान समूह 'रिप्रिभ'ले सङ्कलन गरेको लामो सूचीमा मुस्तफाको नाम पनि छ। यो संस्थाले 'युरोपियन साउदी अर्गनाइजेसन फर ह्युमन राइट्स'सँग मिलेर काम गर्दै आएको छ। सन् २०१० यता सङ्कलन गरेका तथ्याङ्कका आधारमा उनीहरूको अध्ययनले निम्न कुरा पत्ता लगाएको छ: रिप्रिभले गत वर्ष साउदी अरबमा १४७ जनालाई मृत्युदण्ड दिइएको अभिलेखीकरण गरेको छ। तर सङ्ख्या त्यसभन्दा बढी हुनसक्ने उल्लेख गरेको छ।  दस्तावेजमा उक्त देशले महिला विदेशी घरेलु कामदार र सामान्य लागुऔषध अभियुक्तहरूलगायत विदेशी नागरिकहरूलाई ""असङ्गतीपूर्वक"" मृत्युदण्ड  दिने गरेको उल्लेख छ। एक वर्ष बितिसक्दा पनि अधिकारीहरूले मुस्तफाको परिवारलाई उनी र अन्य व्यक्तिहरूलाई कसरी मृत्युदण्ड दिइयो भन्नेबारे जानकारी दिएका छैनन्। उनका दाजु यसरले परिवारका लागि यो घटना दुखद भएको बताए। ""उनीहरूको शव राम्रोसँग पुरियो वा मरुभूमिमा फालियो कि समुद्रमा फालियो हामीलाई केही पनि थाहा छैन। हामीलाई कुनै पत्तो छैन "" उनले भने। यसरका भाइ मुस्तफा गत मार्चमा मृत्युदण्ड दिइएका ८१ जनामध्येमा थिए यसरले पहिलो पटक सार्वजनिक रूपमा मुख खोलेका हुन्। उनी अहिले जर्मनीमा बस्छन्। भाइको जस्तै आफ्नो नियति हुनसक्ने त्रासमा सन् २०१६ मा साउदी अरब छोडेका उनलाई त्यहाँ राजनीतिक शरण दिइएको थियो। यसर आफ्ना भाइ ""रमाइला  घुलमिल हुने स्वभावका र लोकप्रिय"" रहेको बताउँछन्।  सन् २०११ देखि मुस्तफा साउदी सरकारको विरोधमा देशको अल्पसङ्ख्यक शिया समूहले गर्ने दैनिक प्रदर्शनमा सहभागी हुन थालेका थिए।  उनी सन् २०१४ मा पक्राउ परेका थिए। उनको मृत्युपछि एउटै किसिमको अभियोगमा उनीसहित ३० जनालाई मृत्युदण्ड दिइएको सरकारी घोषणा सार्वजनिक भयो। अभियोगहरूमा सुरक्षाकर्मीहरूको हत्या प्रयास  बलात्कार  डकैती  बम बनाउने काम  झैझगडा मच्चाउने  अराजकता मच्चाउने र हातहतियार तथा लागु औषधको कारोबार गरेका भन्ने लगायतका थिए। ""उनीहरूले कहिल्यै कुनै प्रमाण दिएनन्। यो झुट धेरै गहिरो छ "" यसर सविस्तार सुनाउँछन्। आफ्ना भाइले आफूलाई दिइएको सजायविरुद्ध अपिल गर्ने प्रयत्न गरिरहेकै बेला उनी र अन्य ८० जनालाई मृत्युदण्ड दिइएको उनले बताए।  ""उनीहरूले ज्यान मात्रै लिएनन् की नियोजित रूपमा उनीहरूको बदनाम गरे र गर्दै नगरेको कसुरको आरोप उनीहरूमाथि लगाए।"" साउदीका राजाका पछाडि बसेर शासनसत्ता चलाउँदै आएका युवराज मोहम्मद बिन सलमानले शक्तिमा आए लगत्तै अधिराज्यको आधुनिकीकरण गर्ने वाचा गरे। उनले सन् २०१८ को एउटा अन्तर्वार्तामा पश्चिमा राष्ट्रहरूको सहयोगी राष्ट्र आफ्नो देशले मृत्युदण्ड ""घटाउने"" प्रयास गरिरहेको बताए।  तर साउदी अरबले पाएको जी२० देशहरूको अध्यक्षता र कोभिड महामारीको संयोग भए पनि वाचा गरेको पाँच वर्ष बित्दासमेत साउदी अरब विश्वमा सबैभन्दा धेरै मृत्युदण्ड दिने देशहरूमा पर्छ। 'एमबीएस' भनेर चिनिने साउदीका युवराजले ""आफूले गरेको वाचाभन्दा ठिक उल्टो गरेको"" रिप्रिभकी निर्देशक माया फोआले पूर्वी लण्डनस्थित आफ्नो कार्यालयमा मलाई भनिन्। ""उनले धेरै वटा मृत्युदण्ड र प्रजातन्त्र पक्षधर प्रदर्शनहरूमा सहभागी मानिसहरूमाथि भएका दमनको आफैँ निरीक्षण गरेका छन्।""   उनका अनुसार रिप्रिभले हेरेका धेरै घटनाहरूमा उनीहरू मारिने सूचीमा भएको जानकारी कसैलाई पनि दिइएको थिएन। ""परिवारका सदस्यले थाहा पाएनन्। मानिसहरू पक्राउ परे  मुद्दा चलाइयो  मृत्युदण्डको सजाय सुनाइयो र गोप्य रूपमा मृत्युदण्ड दिइयो "" उनले भनिन्। कतिपय परिवारले त आफ्ना प्रियजनलाई मृत्युदण्ड दिएको जानकारी सामाजिक सञ्जालबाट मात्रै थाहा पाएको फोआ बताउँछिन्। आधिकारिक जानकारी नदिइनु सबैभन्दा ""क्रूर र कष्टप्रद"" भएको उनी सुनाउँछिन्। साउदी अरबमा  धेरैजसो सार्वजनिक स्थानमा टाउको काटेर मृत्युदण्ड दिइने गरिन्थ्यो। यसरी मृत्युदण्ड पाएकाहरूको नाम  र उनीहरूमाथिको अभियोग सरकारको वेबसाइटमा सार्वजनिक गर्ने गरिन्थ्यो।   तर अहिले मृत्युदण्ड गुपचुप हुन थालेको मानव अधिकारकर्मीहरू  बताउँछन्।  मैले समाचारका लागि कुरा गरेका कसैले पनि अहिले मृत्युदण्ड कसरी दिइन्छ भन्नेबारे थाहा नभएको बताए पनि गोली हान्ने मानिसहरू प्रयोग हुने  ठानिएको छ।  साउदी अरबको कानुनी प्रणालीमै समावेश मृत्युदण्डको सजाय ""सारभूत रूपमै अनुचित रहेको"" बर्लिनस्थित युरोपियन साउदी अर्गनाइजेसन फर ह्युमन राइट्सका निर्देशक अली आदुबिसी बताउँछन्।  ""कुनै पनि किसिमका स्वतन्त्र नागरिक समाज र मानव अधिकार समूह त्यहाँ काम गर्न पाउँदैनन्। हामीले मृत्युदण्डबारे ध्यानाकर्षण गराएनौँ भने मानिसहरू गुपचुप मारिन्छन्।"" ह्युमन राइट्स वाचले मार्चमा मृत्युदण्ड दिइएका ८१ मध्ये ४१ जना मानिसहरू अल्पसङ्ख्यक शिया समूहका रहेको जनाएको छ। ""साउदी अरबको फौजदारी न्याय प्रणालीमा रहेको व्यापक र प्रणालीगत दुर्व्यवहारका कारण उनीहरूले निष्पक्ष सुनुवाइको मौका नपाउने सम्भावना धेरै"" रहेको जनाइएको छ। यातना दिइएका विवरणहरू पनि उनीहरूले सुनेका थिए।  आफ्ना भतिजलाई खेलाउँदै मुस्तफा अल-खैयात मुस्तफा सन् २०१४ मा पक्राउ परेको १२ महिनापछि यसरले  आफ्ना भाइलाई भेट्ने मौका पाएका  थिए। तर त्यहाँ जे देखे त्यसले उनलाई स्तब्ध बनायो।  ""उनलाई नदेखेको एक वर्ष भइसकेको थियो तर पनि उनी हामीलाई अभिवादन गर्न उठ्नसमेत सकेनन्।""  ""उनी उठ्न खोज्दा लरबराएर थचक्क हुन्थे। हामीले सोध्दा उनले यातनाका कारण त्यस्तो भएको बताए।"" ""उनको शरीरमा डामहरू थिए र आफूलाई करेन्ट लगाइएको उनले बताएका थिए।"" पक्राउ परेका अर्का व्यक्ति हुसेन अल-खइरकी दीदीले आफ्ना भाइलाई पनि कठोर यातना दिइएको बताइन्।  ""आफ्नो खुट्टामा बाँधेर कुटपिट गरिएको उनले सुनाए। दबाव दिएर स्वीकार गर्न लगाइएको कुरालाई सुनुवाइमा मान्यता दिइन्छ भनेर उनका भाइले कहिल्यै कल्पना नगरेको "" सन् २०१४ देखि थुनामा रहेका हुसेनकी दिदी जैनब अबू अल-खइरले भनिन्।  जोर्डनका हुसेन अल-खइर सन् २०१४ देखि थुनामा छन् धनाढ्य साउदी परिवारका लागि सवारी चालकको काम गरिरहेका जोर्डनका हुसेन आफ्नो कारमा लागुऔषधसहित जोर्डन-साउदी सीमामा पक्राउ परेका थिए। त्यो लागुऔषध भाइको नभएको जैनब ठान्छिन्।  क्यानडास्थित आफ्नो घरबाट कुरा गर्दै उनले हुसेन पक्राउ परेयता परिवारले भेट्नका लागि गरेका प्रयास कसरी असफल भए भन्ने सुनाइन्। जैनबका अनुसार उनका छोरा अपाङ्ग छन् र उनी जेल परेपछि १४ वर्षकी छोरीलाई पनि जोर्डनमा ""विवाहका लागि बेचियो""।   गत नोभेम्बरमा साउदी अरबले लागुऔषध अभियोगमा मृत्युदण्ड दिन लगाएको अघोषित रोक अन्त्य गर्‍यो।  जसलाई संयुक्त राष्ट्रसङ्घको मानव अधिकार कार्यालयले ""अत्यन्त खेदजनक"" भनेको थियो। त्यसको १५ दिनभित्र यस्तो अभियोगमा १७ जना पुरुषहरूलाई मृत्युदण्ड दिइएको राष्ट्रसङ्घले जनाएको छ।  जैनबका अनुसार जेलमा हुसेन रहेको स्थानबाट लगिएका मानिसहरू फर्केर आएका छैनन्।  यसले हुसेन र जैनब दुवैलाई भयभित बनाएको छ।  ""उसबारे बोल्दा जहिले पनि मेरो मुटुको धड्कन बढ्छ "" उनले भनिन्।  ""म दिन रात उसकै बारे मात्र सोच्छु। मैले सपना पनि खराब देख्ने गरेकी छु। बर्बर तरिकाले उसको टाउको काटिदिने हुन् कि भन्ने कुरा खेल्छ "" उनले सुनाइन्।  ""यो कति कठिन हुन्छ भन्ने तपाईँ कल्पना पनि गर्न सक्नुहुन्न। कहिलेकाहीँ म एक्लै बसेर रोइमात्र रहन्छु।"" जैनब अबू अल-खइरले हरेक दिन आफ्ना भाइ जिउँदो रहे नरहेको खबर सोध्छिन् अरू देशहरूले साउदी अरबलाई ""यसो गर्न छुट दिइरहेको""मा पनि उनलाई रिस उठेको छ।  गत मार्चमा ८१ जना मानिसहरूलाई सामूहिक मृत्युदण्ड दिएको चार दिनपछि यूकेका तत्कालीन ब्रिटिश प्रधानमन्त्री बोरिस जोनसनले मोहम्मद बिन सलमानसँग भेट गरेर रुसी आपूर्ति प्रतिस्थापनका लागि थप तेल दिन फकाएका थिए।  यूकेको प्रधानमन्त्री कार्यालय डाउनिङ स्ट्रिटले जोनसनले साउदी अरबमा मानव अधिकारको विषय पनि उठाएको बताएको थियो।  सत्तामा आएयता एमबीएसले सामाजिक र आर्थिक रूपान्तरणको काम गरेका छन्। उनले महिलालाई आफैँ गाडी चलाउन अनुमति दिएका छन्। तर सँगसँगै राजनीतिक दमन पनि बढिरहेको छ।  ह्युमन राइट्स वाचको पछिल्लो प्रतिवेदनले साउदी अरबको अवस्थालाई ""निन्दनीय"" भनेको छ। आफ्नो प्रतिष्ठामा देखिने यो दागलाई उसले खेलकुद र मनोरञ्जनको माध्यमबाट ""पखाल्ने"" प्रयास गरिरहेको छ। त्यहाँको सरकारी निकाय साउदी मानव अधिकार आयोगलाई एक जना अधिकारीसँग कुरा गराइदिन बीबीसीले लेखेका तीन वटा इमेलको जवाफ प्राप्त भएको छैन।  लण्डनस्थित साउदी दूतावासले बीबीसीलाई दिएको एक वक्तव्यमा विश्वका अन्य धेरै देशहरूमा पनि मृत्युदण्डको सजाय हुने भनिएको छ। जसमा कस्तो खालको सजाय उपयुक्त हुन्छ भन्नेबारे देश अनुसार फरक फरक धारणा रहने उल्लेख गरिएको छ। जसमा भनिएको छ  ""आफ्नो कानुन र प्रथा निर्धारण गर्ने उनीहरूको अधिकारको हामी सम्मान गर्छौँ। हामी आशा गर्छौँ अरूले पनि हाम्रो न्यायिक र विधायीकी छनौटको सार्वभौम अधिकारको सम्मान गर्नेछन्।"" तर उक्त प्रतिक्रियाले अन्तर्राष्ट्रिय मान्यता विपरीत युवराज एमबीएसको नेतृत्वकालमा तीव्र बढेको मृत्युदण्ड वा मृत्युदण्डको सजाय दिइने तरिकाबारेका प्रश्नको सम्बोधन गरेको छैन।   संयुक्त राष्ट्रसङ्घको मानव अधिकार कार्यालयले ""साउदी अरबमा मृत्युदण्ड दिइने सजायको प्रवृत्तिबारे निकै चिन्तित रहेको"" बीबीसीलाई बताएको छ।  ""मृत्युदण्डको सजायमा भएको बढोत्तरी र त्यसको अनुमतिबारे हामी चिन्तित छौँ। त्यसमा पनि खासगरी बाल अभियुक्तविरुद्ध र लागु औषधसँग सम्बन्धितसहित अन्तर्राष्ट्रिय कानुन अनुसार 'अति गम्भीर खालका अपराध'को मापदण्ड पूरा नगरेका अभियोगमा "" कार्यालयले उल्लेख गरेको छ।  जसका प्रियजन जेलमा छन् उनीहरूका लागि यो निकै छटपटीको समय हो। हुसेनकी दिदी पारिवारिक च्याट गर्ने समूहमा आउने सन्देशबारे चनाखो भइरहन्छिन्।  ""यस्तो तनावको सामना गर्नका लागि यो जिन्दगी होइन "" उनी भन्छिन्।  ""हरेक बिहान र हरेक साँझ हामीले उ जिउँदै छ कि छैन भनेर जाँचिरहनुपर्छ।"" 2023 बीबीसी। अन्य वेबसाइटका सामग्रीहरूका लागि बीबीसी जिम्मेवार छैन।  "
24,https://www.bbc.com/nepali/articles/c1r8p7e1dpeo,ठगी गर्नेहरूले टर्की र सिरियामा गएको भूकम्पलाई बहाना बनाई मिथ्या कारण देखाउँदै मानिसहरूसँग आर्थिक सहयोग आह्वान गरिरहेको सुरक्षा विज्ञहरूले चेतावनी दिएका छन्।  ,"एआई निर्मित तस्बिर ठगीको यस्ता घटनामा संलग्नहरूले ३५ ००० भन्दा बढी मानिसको ज्यान लिएको भूकम्प र प्रकोपपछि स्वच्छ पिउने पानी र घर तातो पार्ने उपायबाट वञ्चित मानिसहरूका लागि रकम सङ्कलन गरेको दाबी गर्छन्। तर  अभावमा रहेकाहरूलाई सहयोग गर्नुको साटो त्यसरी  सङ्कलित चन्दा वास्तविक परोपकारी संस्थाहरूमा नभई ठगी गर्नेहरूको पेपाल खाता र र क्रिप्टोकरेन्सी वालेटहरूमा गैरहेका छन्। हामीले ठगहरूले प्रयोग गर्ने केही प्रमुख तरिका ‍र कसैले आर्थिक सहयोग गर्नुअघि दोहोरो जाँच गर्न प्रयोग गर्न सकिने उपायहरूका बारेमा बताउने छौँ।  टिकटकमा प्रत्यक्ष प्रसारण गरेर त्यस भिडिओ साझा गर्ने एपका प्रयोगकर्ताले डिजिटल उपहारहरू प्राप्त गर्न सक्छन्। ती उपहार पछि नगदमा साट्न सकिन्छ। अहिले  केहीले टिकटक खातामार्फत् विनाशका तस्बिरहरू  अतिरञ्जित दृश्य र उद्धार प्रयासहरू देखाउने टिभीका भिडिओहरू सार्वजनिक गर्दै चन्दा मागिरहेका छन्। त्यस्ता सामग्रीहरूका क्याप्सनमा ""टर्कीलाई मद्दत गरौँ""  ""टर्कीको लागि कामना गरौँ"" र ""भूकम्प पीडितहरूको लागि दान"" जस्ता वाक्यांशहरू प्रयोग भएका छन्। एउटा खाता जुन तीन घण्टा भन्दा लामो समयसम्म प्रत्यक्ष प्रसारणमा थियो  त्यसमा विस्फोटको आवाजसहित ध्वस्त भवनहरूको आकाशबाट खिचिएका अस्पष्ट (पिक्सेलेटेड) तस्बिर देखाइएको थियो। पृष्ठभूमिमा एक जना पुरुष हाँस्छन् र चिनियाँ भाषामा केही बोल्छन्। उक्त भिडिओको क्याप्सन थियो ""टर्कीलाई मद्दत गरौँ। दान गरौँ।""
 टिकटकमा प्रत्यक्ष प्रसारणको दृश्य अर्को भिडिओमा विस्फोटबीच दौडिरहेको एक भयभीत बालकको तस्बिर देखाइएको छ। प्रत्यक्ष प्रसारण गरिरहेका व्यक्तिले सन्देश दिन्छन् ""कृपया हामीलाई उद्देश्य प्राप्तिको लागि सहयोग गर्नुहोस्""- उनले सोझै भर्चुअल उपहारको लागि आग्रह गर्छन्। तर ती बालकको तस्बिर गत साता गएको भूकम्प प्रभावितको भने होइन। एक रिभर्स इमेज सर्च अनुसार सोही तस्बिर सन् २०१८ मा ट्विटरमा ""अफ्रिन नरसंहार रोकियोस्"" भन्ने क्याप्सनसहित पोस्ट गरिएको थियो।
 टिकटकमा प्रत्यक्ष प्रसारणको दृश्य टिकटकमा प्राप्त हुने उपहारबारे सतर्क हुनुपर्ने अर्को जानकारी: बीबीसीको अनुसन्धानले टिकटकले डिजिटल उपहारहरूबाट हुने आम्दानीको ७० प्रतिशतसम्म लिने देखाउँछ। यद्यपि टिकटकले त्योभन्दा कम लिने दाबी गरेको छ। टिकटकका एक जना प्रवक्ताले बीबीसीलाई भने: ""हामी टर्की र सिरियामा गएको विनाशकारी भूकम्पबारे निकै दुःखी छौँ र राहत कार्यमा सहयोग पुर्‍याई रहेका छौँ।"" “हामीले मानिसहरूलाई मद्दत गर्न चाहने प्रयोगकर्ताहरूलाई ठग्न र भ्रामक जानकारी दिनबाट रोक्न सक्रिय रूपमा पहल गरिरहेका छौँ।“
 ट्विटरमा मानिसहरूले भावविह्वल बनाउने तस्बिरहरूसहित चन्दा माग्दै क्रिप्टोकरेन्सी वालेटका लिङ्कहरू साझा गरिरहेका छन्। एउटा खाताबाट एउटै आह्वान  भत्किएका भवनहरू बीच एउटा सानो बच्चा बोकेर उभिएको अग्नि नियन्त्रकको तस्बिरसहित १२ घण्टामा आठ पटकसम्म प्रस्तुत भएका छन्। यद्यपि  प्रयोग भएको तस्बिर वास्तविक भने होइन। ग्रीकको पत्रिका ओईएमएका अनुसार उक्त तस्बिर अजिअन फायर ब्रिगेडका मेजर जनरल पानायोटिस कोटराइडिसले आर्टिफिसिअल इन्टेलिजेन्स सफ्टवेअर 'मिडजर्नी' प्रयोग गरेर बनाएका हुन्। 'एआई'का तस्बिर बनाउने माध्यमहरूले प्रायः गल्ती गर्छन्। ट्विटर प्रयोगकर्ताहरूले निकै छिटो तस्बिरमा देखिएका अग्नि नियन्त्रकको दाहिने हातमा छ वटा ‍औँला पहिचान गरे। यसलाई थप पुष्टि गर्न हामीले बीबीसीको 'टेक रिसर्च हब' 'द ब्लू रूम'का सहकर्मीहरूसँग त्यही सफ्टवेअर प्रयोग गरेर त्यस्तै तस्बिर बनाउन आग्रह गर्‍यौँ। उनीहरूले उक्त सफ्टवेअरमा ""भूकम्पपछि बच्चाको उद्धार गर्ने र ग्रीक झन्डा अङ्कित हेलमेट लगाएको अग्नि नियन्त्रकको तस्बिर"" माग गरे। त्यसपछि तस्बिरका निम्न विकल्पहरू प्राप्त भयोः 
 यसबाहेक  क्रिप्टो वालेटहरू मध्ये एउटा सन् २०१८ देखि ठगी र विषयसँग सम्बन्ध नराख्ने ट्विटहरूमा प्रयोग गरिएको थियो। त्यस्तै अर्को चाहिँ रुसी सामाजिक सञ्जालको वेबसाइट 'भीके'मा अश्लील सामग्रीसँगै राखिएको थियो। जब बीबीसीले सहयोग आह्वान गरिरहेको व्यक्तिलाई सम्पर्क गर्‍यो  उनीहरूले त्यो ठगी हो भन्ने कुराको खण्डन गरे। उनीहरूले आफूकहाँ कनेक्टिभिटी राम्रो नभएको बताए तर हामीले ट्विटरमा सोधेको प्रश्नहरूको जवाफ गुगल ट्रान्सलेट प्रयोग गर्दै दिएका थिए।  “मेरो उद्देश्य आर्थिक सङ्कलन गर्न सकेँ भने भूकम्प पीडितहरूलाई सहयोग गर्ने हो ” जवाफमा भनियो। “अहिले प्रकोपग्रस्त क्षेत्रमा मानिसहरू चिसोमा बसेका छन्। विशेषगरी बालबालिकाहरूले खान पाएका छैनन्। म यस प्रक्रियालाई रसिदसहित पुष्टि गर्न सक्छु।” यद्यपि  उनीहरूले हामीलाई अझैसम्म कुनै रसिद वा उनीहरूको परिचयपत्र उपलब्ध गराएका छैनन्। एआईले बनाएर प्रस्तुत गरेको बच्चा उद्दार गरेका अग्नि नियन्त्रकको तस्बिरहरूको विकल्प ट्विटरमै ठगी गर्ने अन्य केहीले राहत सङ्कलन गर्न खाताहरू बनाएर 'पेपाल' खाताको लिङ्क पोस्ट गरेका छन्। सोनाटाइपका साइबर सुरक्षा विज्ञ एक्स शर्माका अनुसार ती खाताहरूले 'भिजिबिलिटी' बढाउन समाचार सामग्रीहरू रिट्विट गर्छन् र चर्चित व्यक्तिहरूको ट्विटमा प्रतिक्रिया दिन्छन्। ""उनीहरूले प्रकोप पीडितलाई राहत सङ्कलन गर्ने नाममा नक्कली खाताहरू बनाउँछन्। ती वास्तविक सङ्गठन वा समाचार संस्थाजस्तै देखिन्छन् तर सङ्कलित कोष आफ्नो पेपाल ठेगानामा पठाउँछन् "" उनले बीबीसीलाई भने।
 एउटा उदाहरण @TurkeyRelief हो जुन ट्विटर खाता ज्यानुअरीमा खोलिएको हो र यसका ३१ जना 'फलोअर्स' छन्। उक्त खातामा पेपालमार्फत् सहयोग माग गरिएको छ। सम्बन्धित पेपाल खातामा हालसम्म नौ सय अमेरिकी डलर जम्मा भइसकेको छ। तर  त्यसमध्ये पाँच सय डलर खाता बनाउने व्यक्तिको हो जसले आफ्नै अभियानको निम्ति सहयोग गरे। शर्माका अनुसार “सहयोग  सङ्कलक आधिकारिक हो भन्ने देखाउन” त्यसो गरिएको हुनुपर्छ।  भूकम्पबाट प्रभावितहरूलाई सहयोग गर्न चन्दा माग्दै हालसालै सुरु गरिएका १०० भन्दा बढी पेपाल कोषहरूमध्ये यो एक हो। त्यसरी खोलिएका खाताहरूमध्ये केही नक्कली छन्। दाताहरू विशेषगरी “आफू टर्कीमा रहेको उल्लेख गर्ने खाताहरूबाट” सजग रहनु पर्ने शर्मा बताउँछन्। किनकि सन् २०१६ देखि टर्कीमा पेपाल सञ्चालनमा छैन। ""टर्की बाहिरबाट पनि पेपाल प्रयोग गरी वास्तविक अभियान सञ्चालन गर्ने संस्थाहरू छन्। तर जब कसैले पेपाल प्रयोग गरेका छन् र आफू टर्कीमा रहेको बताउँछन् तब त्यो सचेत हुनुपर्ने अवस्था हो ” उनी भन्छन्। नाम नखुलाइएका र निकै कम रकम सङ्कलन भएका खाताहरूबारे पनि सतर्क रहनु पर्ने उनी सुझाव दिन्छन्। वास्तविक सहयोगमा “उल्लेख्य कोष” हुनुपर्ने उनको तर्क छ। तर पनि धेरै पेपाल कोष सङ्कलनकर्ताहरूको खातामा एक सय पाउन्डभन्दा कम देखिने बताइन्छ।
 पेपालले ठगीसँग संलग्न खाता निलम्बन गरेको छ। पेपालका एक प्रवक्ताले बीबीसीसँग भने: ""सहयोग सङ्कलनका निम्ति ‍पेपाल प्रयोग गर्ने अधिकांश सङकलनकर्ताहरूको नियत असल छ। तर  त्यहाँ केही यस्ता व्यक्तिहरू‌ पनि छन् जसले मानिसहरूको सहयोगी भावना र उदारतामाथि टेकेर व्यक्तिगत लाभ लिने प्रयास गर्छन्।"" ""पेपाल लगनशीलताका साथ त्यस्ता खाताहरू छानबिन गर्न र प्रतिबन्ध लगाउन काम गरिरहेको छ। विशेष गरी टर्की र सिरियामा गएको भूकम्पजस्ता घटनाहरूको परिप्रेक्ष्यमा सहयोग रकम आवश्यक कारणहरूमा जाओस् भन्ने हाम्रो उद्देश्य हो।"" यसैगरी  ट्विटरले @TurkeyRelief ह्यण्डल भएको ट्वीटर खातालाई पनि प्रतिबन्ध लगाएको छ  तर कम्पनीले यस विषयमा कुनै प्रतिक्रिया जनाएन।
 
 
 
 2023 बीबीसी। अन्य वेबसाइटका सामग्रीहरूका लागि बीबीसी जिम्मेवार छैन।  "
25,https://www.bbc.com/nepali/articles/c4n669l26xro,"समुद्री तापक्रममा हुने परिवर्तनप्रति एन्टार्क्टिक ग्ल्यासिअर अर्थात् हिमनदीहरू सोचेभन्दा बढी संवेदनशील हुनसक्ने नयाँ अध्ययनले देखाएको छ। 
","झन्डै १३० केजीको आइसफिन रोबट ३.५ मिटर लामो छ। यो ३ किलोमिटर वरिपरि पानीमा १ किलोमिटर तल गहिरोसम्म जान सक्छ ब्रिटिश एन्टार्क्टिक सर्भे र यूएस एन्टार्क्टिक कार्यक्रमले हिमनदी पग्लिने कुराको अध्ययन गर्न विशाल थ्वेइट्स ग्ल्यासिअरमुनि सेन्सर र पानीमुनि रोबट राखेका छन्।
 ब्रिटेनको जत्रै आकार भएको थ्वेइट्स विश्वको सबैभन्दा छिटो परिवर्तन भइरहेका हिमनदीमध्ये एक हो।
 जलवायु परिवर्तनका लागि यसको संवेदनशीलता वैज्ञानिकहरूका लागि ठूलो चिन्ताको विषय हो।  यदि उक्त हिमनदी पूर्ण रूपमा पग्लियो भने त्यसले विश्वव्यापी रूपमा समुद्रको स्तरलाई आधा मिटरले बढाउनेछ। नयाँ अध्ययनका अनुसार सुस्त गतिमा पग्लिँदा पनि उक्त हिमनदी अन्ततोगत्वा विलुप्त हुने दिशातर्फ जान सक्छ। थ्वेइट्स ग्ल्यासिअरमा गरिएको संयुक्त सर्वेक्षण उक्त महादेशमा गरिएको सबैभन्दा ठूलो अध्ययनको एउटा अङ्ग हो। सन् १९९० को दशकको उत्तरार्धदेखि उक्त हिमनदी आफ्नो ""प्रारम्भिक रेखा"" बाट १४ किलोमिटर खुम्चिएको देखिएको छ।  प्रारम्भिक रेखा त्यस्तो स्थान हो जहाँ जमिनबाट र समुद्रको पीँधमा बग्ने बरफ तैरिन्छ। त्यसले एउटा ठूलो समथर भाग बनाउँछ। कतिपय स्थानमा त्यो रेखा अहिले वर्षमा एक किलोमिटरभन्दा बढीले खुम्चिएको छ। समुद्रको पीँधको आकार जमिनतिर ढल्केको जस्तो भएकाले यो प्रक्रियाको गति बढ्ने सम्भावना छ। नयाँ अध्ययनका क्रममा ब्रिटिश एन्टार्क्टिक सर्भे (बीएएस) का वैज्ञानिकहरूले सेन्सरहरूलाई बरफमा पारिएका गहिरा प्वालमार्फत् तल रहेको पानीमा पुर्‍याएका थिए। बरफको तहमा तातो पानी राख्दा उच्च तापक्रमअन्तर्गत अपेक्षाभन्दा कम पग्लिने क्रम देखियो। तर उनीहरूले कम्प्युटर मोडलिङको सहयोगमा उक्त हिमनदी खुम्चिनुमा बरफ पग्लिने मात्रा सबैभन्दा महत्त्वपूर्ण कारक नभएको पत्ता लगाए। यसलाई उनीहरूले चिन्ताको विषय मानेका छन्। कोर्नेल विश्वविद्यालयकी अध्ययनकर्ता ब्रिटनी श्मिड्ट ""पग्लिने दर कम हुनु राम्रो कुरा हो तर कुन कुराले पग्लिने दर कसरी परिवर्तन हुन्छ भन्ने कुरा महत्त्वपूर्ण छ "" बीएएसका समुद्रसम्बन्धी वैज्ञानिक डा. पिट डेभिसले भने। 
 ""बरफको ढिक्कालाई सन्तुलनबाट बाहिर धकेल्न पग्लिने दर बढाउनुपर्छ। त्यसैले पग्लिने दर थोरै मात्र बढ्यो भने पनि त्यो द्रुत गतिमा सर्न सक्छ।"" अपेक्षितभन्दा कम पग्लिएको अवस्था हिमनदीको मुनिका भागहरूमा देखिएको हो। ती भागहरू समतल र अपेक्षाकृत समान थिए।
 तर उक्त संयुक्त सर्वेक्षणको एक अङ्गको रूपमा रहेको यूएस एन्टार्क्टिक कार्यक्रमका लागि भूमिगत 'आइसफिन' रोबटले पठाएका तस्बिरहरूमा अवस्था निकै जटिल भएको देखिएको छ। ""हामी के देख्न सक्छौँ भने त्यहाँ हामीले अपेक्षा गरेको समतल बरफमा विभिन्न खालका सिँढीजस्ता चिराहरू देखिए। हामीले वास्तवमा त्यस्तो होला भन्ठानेका थिएनौँ  कोर्नेल विश्वविद्यालयकी अनुसन्धानकर्ता ब्रिटनी श्मिड्टले भनिन्। पानीमुनि पठाइएको उक्त रोबटलाई उनले एउटा भिडिओ मोनिटर प्रयोग गरेर नियन्त्रण र मार्गनिर्देशन गरेकी थिइन्। 
 थ्वेइट्समुनि ‘टोर्पीडो’ आकारको रोबट पठाउन बीएएसले तातो पानीले बरफमा प्वाल पार्ने विधिबाट ६०० मिटर तलसम्म प्वाल बनाएको थियो।
 त्यसपछि आइसफिनलाई तल पठाइयो र अन्वेषण सुरु गरियो। 
 डा. श्मिड्टले नेतृत्व गरेको टोलीले रोबटलाई हिमनदीको प्रारम्भिक रेखासम्म लानेगरी पाँच पटक 'गोता' लगायो। आइसफिनमा रहेका सेन्सरहरूले ती विशिष्ट स्थानमा फराकिलो महासागरबाट आउने तातो पानीको प्रवाहले थ्वेइट्सको तल्लो भाग भत्किँदै गएको सङ्केत गरेका छन्। ""सामान्यतया तातो पानी कमजोर ठाउँहरूमा पुग्दैछ र ती ठाउँलाई अझ कमजोर बनाउँदैछ "" उनले भनिन्। ""यसले हामीलाई अब त्यो बरफका ढिस्काहरू कसरी र कहिलेसम्म भत्किन सक्छन् भन्ने पूर्वानुमान गर्न सहज बनाउँछ।” डा. डेभिस थ्वेइट्सको अध्ययन गर्दा प्राप्त ज्ञान उक्त क्षेत्रका अन्य हिमनदीमा पनि लागु हुनसक्ने बताउँछन्। नेचर जर्नलमा यसै साता उक्त अध्ययनबारे जानकारी दिने खालका दुईवटा शोधपत्र प्रकाशित भएका छन्। 2023 बीबीसी। अन्य वेबसाइटका सामग्रीहरूका लागि बीबीसी जिम्मेवार छैन।  "
26,https://www.bbc.com/nepali/articles/c5122xd50g3o, वैज्ञानिकहरूले शुक्रकीटको पौडिन सक्ने क्षमता रोक्ने उपाय पत्ता लागेपछि  गर्भ  निरोधका लागि पुरुषहरूले सेवन गर्ने चक्की उपलब्ध हुनसक्ने सम्भावना बढेको बताएका छन्। ,"उनीहरूका अनुसार त्यस्तो औषधिमा कुनै पनि हर्मोन प्रयोग गरिएको हुँदैन र माग भए उत्पादन गर्न सकिन्छ। मुसामा गरिएको परीक्षणमा उक्त औषधिले कम्तीमा दुई घण्टा शुक्रकीटको चाल रोकिदिएको पाइयो। त्यति समय शुक्रकीटलाई डिम्बसम्म पुग्न नदिन र गर्भ बस्न नदिन पर्याप्त हुन्छ। तर मानवमा परीक्षण गर्नुअघि धेरै चरणमा अरू परीक्षण हुन बाँकी नै छ।   मानवका लागि उपलब्ध भए पुरुषहरुले यौन सम्पर्क गर्नुभन्दा आधा घण्टाअघि यस्तो चक्की सेवन गर्न सक्छन्।  तर उनीहरुले औषधि कति बेलासम्म प्रभावकारी हुन्छ भन्ने ख्याल गर्नुपर्ने हुन्छ। महिलाहरूले प्रयोग गर्ने गर्भनिरोधक चक्कीमा हर्मोन प्रयोग गरिएको हुन्छ। तर पुरुषका लागि अनुसन्धान भइररहेको औषधिमा कुनै पनि हर्मोन हुँदैन।  आफूले अन्वेषण गरिरहेको विषयका लागि यो एउटा सबल पक्ष भएको वैज्ञानिकहरू बताउँछन्। किनभने यो औषधिले टेस्टस्टरोनलाई दमन गर्दैन र शरीरमा पुरुष हर्मोनको कमी  हुनेजस्तो दुष्प्रभाव पार्दैन।  बरु वैज्ञानिकहरूले लक्ष्य बनाउन खोजेको ""स्विच"" शुक्रकीटको पौडिने क्षमता हो। त्यो स्विच वास्तवमा कोषीय सङ्केतको एउटा प्रोटीन हो। त्यसको नाम 'सल्यबल  एडिनाइलिल साइक्लेज' (एसएसी) हो।  अहिले परीक्षण गरिएको चक्कीले एसएसीलाई निषेध वा अवरोध गर्छ। मुसामा गरिएको अध्ययनमा TDI-11861नामक औषधिको एक मात्राले सम्भोगअघि  सम्भोगका क्रममा र सम्भोगपछि पनि शुक्रकीट गतिहीन बनेको पाइयो।  उक्त अध्ययन गर्न यूएस न्याश्नल इन्स्टिट्यूट्स अफ हेल्थले आर्थिक सहयोग उपलब्ध गराएको थियो। नेचर कम्यूनिकेशन्स जर्नलमा यसबारे शोधपत्र प्रकाशित भएको छ।  उक्त औषधिको प्रभाव झन्डै तीन घण्टासम्म रह्यो। चौबीस घण्टा हुँदा प्रभाव पूर्णतः हराएको थियो। त्यसपछि भने नयाँ शुक्रकीटहरू सामान्य रूपमा आफ्नै गतिमा अघि बढेको पाइयो। यो अनुसन्धानमा संलग्न एक वैज्ञानिक डा. मेलनी ब्याल्बाकका अनुसार यो औषधि सजिलै प्रयोग गर्न सकिने र प्रभाव उल्ट्याउन मिल्ने चक्की बन्न सक्छ।  यदि यसले मानिसमा साँच्चै काम गर्‍यो भने चाहिएको खण्डमा पुरुषहरूले यो औषधि प्रयोग गर्न सक्छन्। अनि पुरुषहरूले आफ्नो सन्तान जन्माउने क्षमताबारे दैनिक निर्णय पनि गर्न सक्छन्।   ""सन्तान जन्माउने क्षमता नियन्त्रण गर्न पुरुषका लागि यो निकै उपयोगी साधन बन्न सक्छ किनभने धेरै मानिसहरू बच्चा जन्माउन चाहँदैनन्। आफूले गर्भ बोक्नुनपर्ने भए पनि पुरुषहरूले पनि केही न केही भोग्नपर्ने हुन्छ "" डा. ब्याल्बाकले भनिन्।  यद्यपि यो औषधिले यौनरोग सर्नबाट चाहिँ नजोगाउने भएकाले कन्डम प्रयोग गर्नु श्रेयष्कर भएको विज्ञहरूको सुझाव छ।  ""विश्वाससँग सम्बन्धित विषय आउन सक्छ अनि यौनरोग फैलिने कुरा पनि हुनसक्छ "" उनले भनिन्  ""त्यसैले गर्भ नबसोस् भनेर चाहने र एकअर्काप्रति प्रतिबद्ध जोडीका लागि यो उपयुक्त हुन्छ कि भनेर हामी सोच्दैछौँ।"" यूनिभर्सिटी अफ शेफील्डमा कार्यरत एन्ड्रोलजीका प्राध्यापक एलन पेसीले भने  ""पुरुषले सेवन गर्ने प्रभावकारी र प्रभाव उल्ट्याउन मिल्ने चक्कीको ठूलो खाँचो छ। वर्षौँदेखि विभिन्न उपायको परीक्षण गरिएको भए पनि अहिलेसम्म कुनै पनि औषधि बजारमा पुगिसकेको छैन।""  ""शुक्रकीटको चालका लागि महत्त्वपूर्ण रहेको मुख्य एन्जाइमलाई परास्त गर्ने यहाँ वर्णन गरिएको उपाय नयाँ हो। यसले काम गर्न सक्ने भएकाले र प्रभाव चाँडै उल्टिन सक्ने भएकाले यो उत्साहवर्धक छ।"" ""यदि मुसामा गरिएका परीक्षणहरूमा जस्तै मानवमा पनि उत्तिकै प्रभावकारिता देखियो भने यो हामीले खोजेको पुरुष गर्भनिरोधको उपाय हुनेछ।"" ""प्रयोगशालामा मानिसको शुक्रकीटमा पनि केही परीक्षण गरिएको छ र तिनमा पनि ठ्याक्क त्यसरी नै यसले काम गर्ने देखिएको छ। त्यसैले मलाई लाग्छ त्यसले मानिसमा पनि परीक्षण गर्न सकिने बाटो खोलिदिएको छ।"" अरू अनुसन्धानकर्ताहरूले अलिक भिन्न तरिकाले शुक्रकीटको चालमा अवरोध गर्ने मार्गबारे अध्ययन गरिरहेका छन्। शुक्रकीटको सतहमा रहेको एउटा प्रोटीनलाई छेक्न सकिने सम्भावनाबारे उनीहरूको अध्ययन केन्द्रित छ। 2023 बीबीसी। अन्य वेबसाइटका सामग्रीहरूका लागि बीबीसी जिम्मेवार छैन।  "
27,https://www.bbc.com/nepali/news-64647775,रुसले युक्रेनमाथि आक्रमण गरेको एक वर्ष पुग्दै गर्दा बीबीसीका रुस संवाददाता इल्या बाराबानोभले आफू सहित लाखौँ मानिसहरूको जीवनमा अपरिवर्तनीय उथलपुथल ल्याएको द्वन्द्वको समीक्षा गरेका छन्।,"सन् २०२२ को सुरुवात असहजताले भरिएको थियो तर मेरो सन्दर्भमा यो आसन्न युद्धको कुरासँग जोडिएको थिएन। एभ्गेनी प्रिगोझिनको 'वाग्नर समूह' का दुई भाडाका सैनिकहरूले म विरुद्ध मानहानिको मुद्दा हालेका थिए। म र मेरी श्रीमतीले हामीले रुस छाड्नु पो पर्ने हो की भन्ने विषयमा छलफल गरिरहेका थियौँ। भविष्यमा कस्तो परिस्थिति निम्तिँदै थियो भन्ने विषयबारे हामी जानकार थिएनौँ। सन् २०१९ - २०२०मा लिवियामा रुसी भाडाका सैनिकहरूको उपस्थितिलाई केलाउँदै बीबीसी अरेबिक सेवाका सहकर्मी नादेर इब्राहिम र मैले अनुसन्धान गरेका थियौँ। हामीले उनीहरूले त्यहाँ जनरल खलिफा हफ्तारलाई सघाउँदै संयुक्त राष्ट्रसङ्घले समर्थन गरेको सरकार विरुद्ध युद्धमा सङ्लग्न  मात्रै नभएर सर्वसाधारण प्रभावित हुने युद्ध अपराधका घटनाहरूमा समेत मुछिएको प्रमाण प्रकाशमा ल्याएका थियौँ। त्यसबारे भिडिओ रिपोर्ट अनि समाचार सार्वजनिक भएसँगै ती सामग्रीमा नाम उल्लेख गरिएका दुई जना भाडाका सैनिकले बीबीसी र मलाई मस्कोको अदालतमा पुर्‍याए। सन् २०२२को ज्यानुअरीमा उक्त मुद्दा चलिनै रहेको थियो। दक्ष वकिलको सहायता लिए पनि मुद्दा लम्बिइरहन सक्ने कुराले म चिन्तित थिएँ। आफ्नो प्रतिष्ठा वा स्वतन्त्रताको रक्षा मैले गर्न सक्छु / सक्दिन भन्ने कुराले म चिन्तित थिएँ।  आफू 'वाग्नर समूह'को कहिल्यै सदस्य नरहेको दाबी गरेका एक जना वादीको 'वाग्नर' ले परिचालन गरेको सैनिकका रूपमा युक्रेनमा लड्ने क्रममा ६ महिनापछि मृत्यु भयो। मुद्दा दायर गर्ने अर्का व्यक्तिले हामी विरुद्धको मुद्दा हारे। यद्यपि मैले रुस छाड्नु पर्‍यो। तर त्यसको कारण भने निकै फरक थियो।   सन् २०२२को फेब्रुअरीमा युक्रेनसँगको सीमामा रुसी सैन्य उपस्थिति बढिरहेको र युद्धबारे कुराकानी चर्किँदै गर्दा उक्त तनावबारे समाचार तयार पार्न म किएभ आइपुगेँ। तर भित्री मनमा मलाई युद्ध हुन्छ भन्ने लागेको थिएन। दुई साता पछि मस्कोस्थित घर फर्कने मैले मेरी श्रीमतीलाई बताइरहन्थेँ। फेब्रुअरी १४ तारिखमा बीबीसीका अर्का संवाददाता स्लाभा खोमेन्को र म रुससँगको सीमा नजिकै रहेको खार्किभ क्षेत्रस्थित भोभ्चान्स्क सहरमा गयौँ। दश दिनपछि त्यो सहर रुसको नियन्त्रणमा पुग्यो। तर हामी त्यहाँ पुग्दा स्थानीयबासीहरूले त्यस्तो सम्भावना देखेका थिएनन्। स्लाभा र मैले आक्रमण भइहाले के गर्नुहुन्छ भनेर बारम्बार जिज्ञासा राखेपछि उनीहरूले भने: ''हामी जर्मनहरूबाट कुनै न कुनै तरिकाले जोगियौँ।'' उनीहरूले दोस्रो विश्व युद्धबारे कुरा गरेका थिए। किएभ फर्कने क्रममा पेरेमोहा सहर जाने बाटोमा रहेको एउटा साइनबोर्डमा हामी रोकियौँ । त्यहाँ हामीले तस्बिर पनि लियौँ। हामी दुबैलाई युद्ध हुन्छ भन्ने नलागेकाले त्यो तस्बिरले त्रासदीले भरिएका दिनहरूको स्मरण गराउने छ भन्ने हामीले ठानेका थियौँ। पारमोहा सहर जाने बाटोमा रहेको युक्रेनियन फर ''भिक्ट्री'' लेखिएको साइनबोर्ड फेब्रुअरी २४ तारिखमा किएभस्थित एक होटेलमा त्यहाँका कर्मचारीले ढोका ढकढक्याएपछि म उठेँ। ''सर हामी बम हमलामा पर्‍यौँ जस्तो छ '' उनले भने। युद्ध सुरु भइसकेको थियो। त्यसपछि म बमबाट जोगिन होटेलले तयार पारेको आश्रय स्थलमा पुगेँ र बाहिर भइरहेको घटनालाई रोचक मान्दै खेलिरहेका स्पेनका पर्यटकहरूका बच्चा बच्चीलाई हेर्दै बसेँ। हवाई आक्रमण अघि चेतावनी दिनका लागि बजाइने सङ्केत अनि आफूहरू किन बाहिर निस्कन पाएका छैनन् भन्ने कुरा उनीहरूले बुझेका थिएनन्। त्यसपछिका केही दिन निकै समय मैले किएभका एक जना साथीको फ्ल्याटमा बिताएँ। त्यहाँ कैयौँ पत्रकारहरू जम्मा भएका थिए र उनीहरूले कुराकानी अनि सूचना एकअर्कालाई बताइरहेका थिए।  त्यो फ्ल्याट भरिभराउ थियो। तर सामान्यतया व्यस्त रहने पोडीलसहित किएभका अन्य भागहरू भने सुनसान देखिएका थिए। मेरो साथीको फ्ल्याटमा उत्तर तर्फ फर्किएको बार्दली थियो जहाँ उभिएर हामी बुचा  होस्तोमेल अनि इर्पिन तिर हेर्थ्यौँ। हामीले हतियारहरूको आवाज सुनिरहेका थियौँ र रुसी सेनाले ती क्षेत्र आफ्नो नियन्त्रणमा  लिन खोजेको विषयबारे जानकार थियौँ। ''सदाशयताको सङ्केत स्वरूप'' छ हप्तापछि जब रुसी सेनाहरू ती सहर र गाउँहरूबाट फिर्ता भए उनीहरूले त्यहाँ गरेका क्रूर युद्ध अपराधहरूको बारेमा विश्वले थाहा पाउने अवस्था सृजना भयो। यद्यपि रुसी अधिकारीहरूले उनीहरूको लामो समयदेखि चलेको परम्परालाई पछ्याउँदै यो ""पश्चिमी सुरक्षा निकायहरूद्वारा तयार पारिएको"" मिथ्या कथा रहेको भनेर दाबी गर्नेछन्। आक्रमणपछि किएभका व्यस्त सडकहरू सुनसान भएका थिए फेब्रुअरी २८ तारिखमा युक्रेन हुँदै म मोल्डोभा पुगेँ। मस्कोमा रहेको घर पुग्न लगभग असम्भव छ भन्ने कुरा मैले महसुस गरिसकेको थिएँ। रुसले युक्रेनमाथि गरेको आक्रमणको तथ्यपरक रिपोर्टिङ गरेका कारण वर्षौँसम्म जेल पर्न सक्ने जोखिम थियो। मोल्डोभा युक्रेनी शरणार्थीहरूले भरिएको थियो र त्यहाँका स्थानीय बासिन्दाहरू उत्सुकतासाथ समाचार पछ्याउँदै थिए। पुटिनका सेना ओडेसा पुगे उनीहरूको सानो देशलाई रुसले नियन्त्रणमा लिन सक्ने चिन्ता धेरैको थियो। त्यसबेला मस्कोको आक्रामक व्यवहारलाई युक्रेनले प्रतिरोध गर्न सक्छ / सक्दैन भन्ने कुरा स्पष्ट भइसकेको थिएन। मोल्डोभाबाट म रुमेनिया जाने रेल चढेँ। त्यहाँ पनि थुप्रै शरणार्थीहरू थिए। चार वर्षकी एक बालिकाले मसँग सोधिन: ''हामी छिट्टै घर फर्कनेछौँ होइन त?'' त्यसको उत्तर मसँग थिएन।   स्टेसनमा रेल रोकिएपछि रेल भित्रको रेस्टुरेन्टमा रहेको बारमा काम गर्ने एक व्यक्ति र म प्ल्याटफर्ममा धूमपान गर्दै थियौँ। ''यी सबै मानिसहरू '' निकै घोत्लिएर उनले भने ''भाग्न खोजिरहेका  शरणार्थीहरूले भरिएको रेल। पुटिनले यो युद्धबाट आफूले कसलाई मद्दत गर्न चाहेको ठानेका छन्?'' त्यसबारे त्यति बेला के भन्ने मलाई थाहा थिएन। अहिले पनि थाहा छैन। बुखारेस्ट  बेलग्रेड  इस्तानबुल  भिएना  प्राग  रीगा -- सन् १९१७मा बोल्सेभिक क्रान्तिका बेला रुस छाड्ने मानिसहरूले प्रयोग गरेको बाटोसँग  मेरो बाटो मिल्दोजुल्दो थियो।  एक सय वर्ष भन्दा पहिले त्यसरी अन्यत्र जानेमा कुलीन वर्गका मानिसहरू अनि 'ह्वाइट गार्ड' का अधिकारीहरू थिए। यस पटक भने त्यस्तो गर्नेहरूमा सूचना प्रविधि सम्बन्धी विषयका विशेषज्ञ  चिकित्सक र सञ्चारकर्मीहरू थिए। आक्रमण सुरु भएयता रुसले स्वतन्त्र पत्रकारितालाई प्रतिबन्ध लगाउने कानुनहरू अपनाएको छ। युद्ध सुरु भएको एक वर्ष हुँदा के कुरा स्पष्ट छ भने भ्लादिमिर पुटिन युक्रेनलाई नष्ट गर्ने आफ्नो मुख्य उद्देश्यमा असफल भएका छन्। यद्यपि उनी रुस  त्यहाँका मध्यमवर्ग  बुद्धिजीवी र सांस्कृतिक रूपमा सम्भ्रान्त वर्गलाई ध्वस्त पार्न भने सफल भएका छन्। हामी युद्ध अघिको जस्तो मस्कोमा कहिल्यै फर्कन सक्नेछैनौँ। तर म पुटिनपछिको रुसमा फर्कन निकै उत्सुक छु।  र त्यसपछि युद्ध पश्चात् रुसको अधीनमा नरहेका डोनेट्स्क  मारिऊपोल र क्राइमिया  जान चाहन्छु।    2023 बीबीसी। अन्य वेबसाइटका सामग्रीहरूका लागि बीबीसी जिम्मेवार छैन।  "
28,https://www.bbc.com/nepali/articles/ce57344gk85o,"भारतीय विदेश सचिव विनय मोहन क्वात्राको काठमाण्डू-यात्राले नेपालमा जारी आन्तरिक राजनीतिक खेलबारे थप अड्कलबाजी बढेको देखिएको छ।
","लामो समयदेखि नेपालको आन्तरिक राजनीतिमा प्रभाव राख्ने पहिचान बनाएको छिमेकी देशबाट क्वात्रा कूटनीतिज्ञको रूपमा ओर्लिए।
 तर फर्किँदासम्म उनले गरेको सघन राजनीतिक भेटवार्ताका कारण कतिपयले उनको नेपाल आगमनलाई राजनीतिक यात्राको रूपमा अर्थ्याएको देखिन्छ।
 राष्ट्रिय जनमोर्चाका अध्यक्ष चित्रबहादुर केसीले बुधवार प्रतिनिधिसभाको बैठकमा उनको भ्रमणलाई आन्तरिक राजनीतिसँग जोडे। 
 उनले निर्वाचन तालिका प्रकाशित भइसकेको राष्ट्रपतिको चुनावसँग भारतीय विदेश सचिवको भ्रमणको सम्बन्ध रहेको आशङ्का प्रकट गरे।
 अघिल्लो सत्ता गठबन्धन नभत्कियोस् र नेपाली कांग्रेसकै नेतृत्वमा त्यो अघि बढोस् भन्ने चाहना भारतले राखेको भन्ने विश्लेषणहरू भइरहेका थिए। तर त्यो भत्कियो।
 
 त्यसैले धरमराउने सङ्केत देखिएको नयाँ सत्ता समीकरण र त्यससँग जोडिएको राष्ट्रपति निर्वाचनसँग भारतीय विदेश सचिवको भ्रमणलाई जोडेर हेर्नेहरू पनि छन्।
 
 तर क्वात्रासँग भेट गरेका कांग्रेस नेता बालकृष्ण खाणले आफू पूर्व गृहमन्त्री भएकाले देशको शान्ति सुरक्षाको चर्चा हुनुका साथै लुम्बिनीको विकास र भैरहवा विमानस्थलबारे भारतीय सहयोगको विषयमा भेटघाट केन्द्रित भएको बताए। वर्तमान सत्ता समीकरण र राष्ट्रपतिबारे खासै कुरा नभएको उनको भनाइ छ।
 
 उनका अनुसार प्रसङ्गवश विदेश सचिवले सोधे  “तपाईँहरू त तत्कालीन समीकरणलाई बचाएर लानुपर्छ भनेर लाग्नु भएको थियो  चुनावसम्म त बच्यो तर पछि कसरी फेरबदल भयो?” नेता खाणले त्यसको विश्लेषण सुनाए। उनका भनाइमा नेपालमा कांग्रेस र एमालेबीच पनि सहमति र सहकार्य होस् भन्ने चाहना रहेको थियो र त्यसमा कांग्रेसका नेताहरूले भरोसा गरे। 
 
 खाणले सुनाए  “कांग्रेस सबैभन्दा ठूलो पार्टी पनि बनेकाले कांग्रेसकै नेतृत्वमा सरकार बनोस् र अघि बढोस् भन्ने चाहनामा हाम्रा नेताहरू प्रस्तुत हुनु भएको हो। तर एमाले र माओवादीले नयाँ गठबन्धन गर्ने मौका पाए र त्यो मौकाको सदुपयोग एमालेले गर्‍यो भनिदिएँ मैले।”
 
 त्यसपछि उनको प्रतिक्रिया? खाणका अनुसार भारतीय विदेश सचिव क्वात्राले ‘खासै’ प्रतिक्रिया दिएनन्। एमालेले पार्टी सभापति शेरबहादुर देउवालाई साथ दिने वचन दिएको उनको भनाइ छ।
 
 खाणले भने  “मैले कसैलाई आरोप प्रत्यारोप गर्न चाहन्न। कांग्रेसले भरोसा गर्नु पनि स्वाभाविक हो तर हरेक कुरामा हामीले विश्लेषण गर्न पर्ने र चनाखो हुनुपर्ने अवस्था थियो र छ।” 
 
 एमालेका नेताहरूले भने अघिल्लो गठबन्धन फुटाउने आफूहरूको घोषित नीति रहेको र त्यसअनुसार कांग्रेसले ठोस प्रस्ताव नै नल्याउँदा माओवादीले चाँडो निर्णय गरेको भन्दै कांग्रेसलाई धोका दिएको कुरा अस्वीकार गर्दै आएका छन्। आउँदो राष्ट्रपति चुनावका कारण वर्तमान सत्ता गठबन्धनभित्र पनि विवाद बढ्ने अनुमान भइरहेका छन्।
 
 जनमोर्चाका सांसद केसीले प्रतिनिधिसभाको बैठकमा बोल्दा विदेश सचिवको भ्रमणलाई त्यस प्रसङ्गसँग जोडे।
 
 केसीले विगतमा शक्ति राष्ट्रले अप्रत्यक्ष रूप खेल खेल्ने गरेको बताउँदै भने  “अहिले त प्रत्यक्ष रूपले आफ्नो देशको अनुकूलको व्यक्तिलाई राष्ट्रपति बनाउने जुन खालको खेल चलिराखेको छ  यसले नेपालको स्वाभिमान  राष्ट्रियता र सार्वभौम अखण्डतामाथि दखल भइराखेको छ।” क्वात्राले राष्ट्रपति  प्रधानमन्त्री लगायत विभिन्न दलका नेताहरूसँग भेटवार्ता गरेका थिए।
 
 केसीले त्यसप्रति पनि असन्तुष्टि जनाए  “हामीलाई लाज लाग्दैन कि शक्ति राष्ट्रहरूका मान्छे आउँदा लम्पसार परेर उनीहरूको आशीर्वादबाट हामीले आफ्नो दुनो सोझ्याउने काम गरिराखेका छौँ।” भारतीय राजदूतको रूपमा नेपाल बसेका विदेश सचिव क्वात्राको सम्बन्ध नेपाली नेताहरूसँग स्वाभाविक रूपमा धेरै छ। 
 
 उनीसँग भेट गर्ने एक नेता हुन्  हृदयेश त्रिपाठी। आफू स्वास्थ्य मन्त्री भएका बेला कोभिड महामारीमा खोप लगायतका विषयमा समन्वय भएको र आफूहरूबीच खुला रूपमा कुराकानी हुने सम्बन्ध रहेको त्रिपाठीको भनाइ छ। 
 
 तर क्वात्राले राजनीतिप्रति चासो नदेखाएको बताउँदै त्रिपाठीले भने  “राजनीति तपाईँहरूको आफ्नो कुरा हो  चुनावपछि पनि जुन ढङ्गको संसद्को बनावट छ त्यसैअनुसार तपाईँहरू अघि बढी हाल्नुहुन्छ भन्दै मसँगको कुराकानीमा उहाँले राजनीतिक चासो लिएको पाइनँ। जबकि मसँग फ्र्याङ्कली (खुला) कुरा हुन्छ।” संयोगवश भारतका पूर्व विदेश सचिव एस जयशङ्कर अहिले त्यहाँको विदेश मन्त्री छन् उनका भनाइमा क्वात्राको भ्रमण ऊर्जा निर्यात लगायतका विकास परियोजनाहरूबारे नियमित काममा केन्द्रित रहेको उनले बुझेका छन्।
 
 पृष्ठभूमि कूटनीतिज्ञको भए पनि क्वात्राको भेटघाटले उनी भारतको राजनीतिक दूतको रूपमा आएको अर्थ लगाएको पनि पाइन्छ। 
 
 संयोगवश पूर्व विदेश सचिव एस जयशङ्कर अहिले भारतको विदेश मन्त्री छन्।
 
 विदेश सचिव हुँदा उनी २०७२ सालमा काठमाण्डू आएर तत्काल हुबहु संविधान जारी नगर्न आग्रह गरेको नेपाली नेताहरूले बताउने गरेका छन्।
 
 उनी भारतीय प्रधानमन्त्रीका विशेष दूतका रूपमा नेपाल आएका थिए। तर उनको प्रयास विफल भएको थियो। 2023 बीबीसी। अन्य वेबसाइटका सामग्रीहरूका लागि बीबीसी जिम्मेवार छैन।  "
29,https://www.bbc.com/nepali/news-64661822,"तरकारी तथा फलफूल उत्पादन गर्ने किसानहरूले आफूलाई कुनै लाभ नभएको तर बिचौलियाका कारण उपभोक्ताले चर्को मूल्य तिर्नुपरेको भन्दै सरकारले यसमा हस्तक्षेप गर्नुपर्ने माग गरेका छन्। ,अनि यो पनि",केही साताअघि चितवनमा किसानहरूले आफ्ना उत्पादनले उचित मूल्य नपाएको भन्दै सडकमा तरकारी फालेर विरोधोप्रदर्शन गरेका थिए।  नेपालमा पर्याप्त उत्पादन हुँदाहुँदै भारतबाट आउने तरकारीका कारण स्वदेशी उत्पादनले मूल्य नपाएको उनीहरूको गुनासो छ।  चितवनमा मात्रै झन्डै ३ ००० हेक्टर जमिनमा तरकारी खेती हुँदै आएको किसान सङ्घर्ष समितिले जनाएको छ। हेर्नुहोस् कमल परियारले बनाएको भिडिओ। 2023 बीबीसी। अन्य वेबसाइटका सामग्रीहरूका लागि बीबीसी जिम्मेवार छैन।  
30,https://www.bbc.com/nepali/articles/c4nee62zj15o,युक्रेनका राष्ट्रपति भोलोदिमिर जेलेन्स्कीले रुससँगको सम्भावित शान्ति सम्झौतामा आफ्नो देशको कुनै पनि भूभाग नत्याग्ने बताएका छन्।,"रुसले पूर्ण मात्राको आक्रमण सुरु गरेको एक वर्ष भएका बेला बीबीसीसँगको अन्तर्वार्तामा उनले भूमि दिने कुरा स्वीकार गर्नुको अर्थ रुस फेरि ""फिर्ता आउन सक्छ"" भन्ने रहेको चेतावनी दिए।  उनका दाबीमा पश्चिमा देशहरूले युक्रेनलाई दिएका अस्त्रका कारण शान्तिलाई नजिक ल्याउनेछ। जेलेन्स्कीले वसन्त ऋतुमा हुनसक्ने सम्भावित आक्रमण अहिले नै सुरु भइसकेको बताए। ""अहिले नै विभिन्न दिशाबाट रुसी आक्रमण भइरहेका छन् "" उनले भने। उनी युक्रेनी सैनिकहरूले उनीहरूले प्रत्याक्रमण सुरु गर्नसक्ने बेलासम्म रुसी विस्तारको गतिलाई रोक्ने कुरामा विश्वस्त देखिए। यद्यपि उनले पश्चिमी देशहरूलाई सैन्य सहायताका लागि पुन: आह्वान गरे।  ""निस्सन्देह रूपमा परिष्कृत र आधुनिक अस्त्रले मात्र शान्तिलाई गति दिन्छ। अस्त्रको भाषा मात्र रुसले बुझ्ने भाषा हो "" जेलेन्स्कीले बीबीसीसँग भने। राष्ट्रपति जेलेन्स्कीले अन्तर्राष्ट्रिय समर्थन मजबुत बनाउन र आफ्नो देशको रक्षाका लागि आधुनिक हतियार माग्ने प्रयासमा गत साता ब्रिटेन र ईयूका नेताहरूसँग भेटेका थिए।  युक्रेनका राष्ट्रपतिले अत्याधुनिक लडाकु विमानको माग गर्दा ब्रिटिश प्रधानमन्त्री ऋषि सुनकले भनेका थिए  “कुनै पनि कुरा छलफलभन्दा बाहिर छैन।” तर पश्चिमी देशहरूले उपलब्ध गराउने हतियार जुन गतिमा युक्रेन पुगिरहेका छन् त्यो गतिबाट किएभ निराश भएको छ।  गत महिना जर्मनी  अमेरिका र ब्रिटेन लगायतका पश्चिमी देशहरूले दिने प्रतिबद्धता जनाएका युद्धमा प्रयोग हुने ट्याङ्कहरू अझै पनि युद्धको मैदानमा पुग्न केही साता लाग्ने देखिएको छ।  राष्ट्रपति जेलेन्स्कीले बेलारुसका राष्ट्रपतिले युक्रेनी इलाकाबाट आफ्नो देशमा एउटा मात्र युक्रेनी सैनिक छिरे पनि रुसी सेनालाई आफ्नो देशभित्रबाट युक्रेनमा हमला गर्न दिन्छु भनेको कुरालाई पनि सम्बोधन गरे। ""मलाई आशा छ [बेलारुस] [युद्ध] मा सामेल हुनेछैन "" उनले भने। ""यदि त्यस्तो भयो भने  हामी लड्नेछौँ र हामी टिक्नेछौँ।""  रुसलाई बेलारुसले फेरि आक्रमणका लागि आफ्नो भूमि प्रयोग गर्ने अनुमति दिनु ""ठूलो गल्ती"" हुने उनको भनाइ छ। रुसी सेनाले १२ महिनाअघि आफ्नो पूर्ण आक्रमणका केही कारबाहीहरू बेलारुसबाट सुरु गरेको थियो। उनीहरू युक्रेनको राजधानी किएभ पुग्नका लागि दक्षिणतिर लागेका थिए तर ठूलो क्षति भोगेपछि उनीहरूसँग युद्ध भयो र केही साताभित्रै पछि हट्न बाध्य भए।  युद्धमा रुसको कार्यनीति देखेर उनी चकित छन् कि भनेर सोधिएको प्रश्नमा जेलेन्स्कीले त्यसलाई ""मूल्यहीन"" भने। यस साता जारी गरिएको युक्रेनी तथ्याङ्कले युक्रेनमा रुसी सेनाको आक्रमण भएको पहिलो सातायता कुनै पनि समयको तुलनामा यस महिना धेरै सङ्ख्यामा रुसी सैनिकहरूको मृत्यु भएको देखाएको छ।  ती विवरणलाई प्रमाणित गर्न सकिँदैन तर ब्रिटेनको रक्षा मन्त्रालयले प्रवृत्तिहरू हेर्दा त्यो ""सम्भवतः सही"" भएको हुनसक्ने बताएको छ। उनले आफूहरू अस्तित्व रक्षाका लागि लडिरहेको दोहोर्‍याए।  आफ्नो देश आर्थिक र अन्य मूल्य मान्यताका आधारमा युरोपतर्फ फर्किएको उनले बताए। उनले आफूहरूले नै अहिलेको बाटो रोजेको बताउँदै आफ्नो भूभागमामा गरिने कुनै पनि सम्झौताले देशका रूपमा आफूहरूलाई कमजोर पार्नेमा जोड दिए। ""यो आफैँमा सम्झौताको कुरा मात्र होइन "" उनले भने।  ""हामी किन त्यसबाट डराउने? जीवनमा हरेक दिन हाम्रा कैयौँ सम्झौताहरू हुन्छन्।”  ""यो प्रश्न को सँगसम्बन्धित छ? पुटिनसँग? होइन। किनभने त्यसबारे कुनै विश्वास छैन। उनीसँग वार्ता? हुन्न। किनभने त्यहाँ कुनै विश्वासको अवस्था छैन।""  2023 बीबीसी। अन्य वेबसाइटका सामग्रीहरूका लागि बीबीसी जिम्मेवार छैन।  "
31,https://www.bbc.com/nepali/articles/cmmvvrvzev2o,कर अधिकारीहरूले भारतस्थित बीबीसीका कार्यालयहरूमा गरेको खानतलासी तीन दिनपछि सकिएको छ।,"बुधवार नयाँ दिल्लीमा बीबीसीको कार्यालयबाहिर पहरा दिएर उभिरहेका एक प्रहरी  भारतीय आयकर विभागका अधिकारीहरू यसै साता मङ्गलवार बीबीसीका नयाँ दिल्ली र मुम्बईस्थित कार्यालयहरूमा प्रवेश गरेका थिए।  त्यसपछि बीबीसीका कर्मचारीहरूले लामो सोधपुछको सामना गर्नुपर्‍यो वा रातभरि उनीहरूलाई कार्यालयमा बस्न भनियो। बीबीसीले भनेको छ   ""हामी अधिकारीहरूलाई सहयोग जारी राख्नेछौँ र आशा छ यी मामिलाहरू सकेसम्म चाँडो समाधान हुनेछन्।"" उसले ""डर त्रास वा कसैको पक्ष नलिइकन आफ्नो रिपोर्टिङ जारी रहने"" जनाएको छ।  बीबीसीले ब्रिटेनमा भारतीय प्रधानमन्त्री नरेन्द्र मोदीको आलोचना गरिएको एउटा वृत्तचित्र प्रसारण गरेको केही सातापछि यस्तो अनुसन्धान गरिएको हो। बीबीसीले जारी गरेको वक्तव्यमा भनिएको छ  ""हामी हाम्रा कर्मचारीहरूलाई सहयोग गरिरहेका छौँ- जसमध्ये केहीले लामो प्रश्नको सामना गर्नु परेको छ वा रातभर बस्नुपर्ने भएको छ- र  उनीहरूको हित हाम्रो प्राथमिकता हो। ""हाम्रो कार्य सामान्य अवस्थामा फर्किएको छ र हामी भारत र बाहिरका हाम्रा पाठक/श्रोतालाई सेवा दिन प्रतिबद्ध छौँ। ""बीबीसी एउटा विश्वसनीय  स्वतन्त्र मिडिया संस्था हो र हामी हाम्रा सहकर्मी तथा पत्रकारहरूका साथमा छौँ  जसले डर वा पक्षपातरहित रिपोर्टिङ जारी राख्नेछन्।"" बीबीसीको वृत्तचित्र  ‘इन्डिया: द मोदी क्वेश्चन’ ब्रिटेनमा मात्र प्रसारण गरिएको थियो। तर भारत सरकारले त्यसलाई ""औपनिवेशिक मानसिकता"" भएको ""प्रोपगान्डा र भारत विरोधी फोहोर"" भन्दै मानिसहरूलाई त्यसका अनलाइन लिङ्कहरू साझा गर्न रोक्ने प्रयास गरेको छ। वृत्तचित्र सन् २००२ मा गुजरातमा भएका मुस्लिमविरोधी हिंसामा मोदीको भूमिकामा केन्द्रित छ। त्यसबेला उनी उक्त राज्यका मुख्यमन्त्री थिए। वृत्तचित्रमा भारत सरकारलाई जवाफ प्रस्ताव गरिएको तर उसले त्यसलाई अस्वीकार गरेको बीबीसीले गत महिना बताएको थियो। प्रेस स्वतन्त्रता प्रवर्द्धन गर्ने एउटा गैरनाफामूलक समूह एडिटर्स गिल्ड अफ इण्डियाले यसै साताको सुरुमा ती खानतलासीबारे ""गहिरो चिन्ता व्यक्त"" गरेको थियो।  उसले उक्त खानतलासी ""सरकारी नीति वा शासक वर्गको आलोचना गर्ने सञ्चार संस्थाहरूलाई धम्की दिन र उत्पीडन गर्न सरकारी निकायहरूलाई प्रयोग गर्ने प्रवृत्तिको निरन्तरता भएको"" बतायो।  एमनेस्टी इन्टरन्याशनल इन्डिया बोर्डले अधिकारीहरूले ""सत्ताधारी भारतीय जनता पार्टीको आलोचनात्मक समाचार सम्प्रेषणका कारण बीबीसीलाई हैरान पार्ने र धम्की दिने प्रयास गरिएको"" आरोप लगाएको छ। तर भारतको सत्ताधारी भाजपाले खानतलासी कानुनी भएको र समयसँग (वृत्तचित्र प्रसारण भएको समय) कुनै सरोकार नभएको बताएको छ। यसै साताको सुरुमा भाजपाका एकजना प्रवक्ता गौरव भाटियाले बीबीसीलाई “विश्वकै सबैभन्दा भ्रष्ट संस्था” भनेका थिए। उनले भने  “भारत एउटा यस्तो देश हो जसले जबसम्म तपाईँले विष वमन गर्नुहुन्न तबसम्म हरेक सङ्गठनलाई अवसर दिन्छ।” 2023 बीबीसी। अन्य वेबसाइटका सामग्रीहरूका लागि बीबीसी जिम्मेवार छैन।  "
32,https://www.bbc.com/nepali/news-64626035,नेपालमा माओवादीले सशस्त्र विद्रोह सुरु गरेको सम्झनामा सरकारले फागुन १ गते 'जनयुद्ध दिवस' मनाउन सार्वजनिक बिदा नै दियो। ,तर नेपालको सशस्त्र द्वन्द्वमा माओवादीबाट सहभागी भएका केही पूर्वलडाकुहरूले भने आफूले राज्य र माओवादी पार्टीबाट पर्याप्त सहायता नपाएको गुनासो गरेका छन्।  लडाइँका क्रममा तत्कालीन माओवादीको छैटौँ डिभिजनका जुम्लाका अशोक तिरुवाका दुवै खुट्टामा गोली लाग्यो। गोली लागेकै कारण आफू अशक्त भएको र जीवन निकै कष्टकर बनेको बीबीसीसँगको कुराकानीमा उनले बताएका छन्।  तर कसैले पनि आफ्नो पीडा नबुझेको र औषधोपचार गर्न आफूलाई गाह्रो भएको उनी गुनासो गर्छन्।  विसं २०५२ साल फागुन १ गते तत्कालीन नेपाल कम्युनिस्ट पार्टी (माओवादी) ले तत्कालीन राज्यविरुद्ध सशस्त्र विद्रोह थालेको थियो। दश वर्ष चलेको द्वन्द्वमा कम्तीमा १७ ००० जनाले ज्यान गुमाएका थिए भने कम्तीमा १ ४०० जना बेपत्ता भएका थिए। हेर्नुहोस् कमल परियारले बनाएको यो भिडिओ। 2023 बीबीसी। अन्य वेबसाइटका सामग्रीहरूका लागि बीबीसी जिम्मेवार छैन।  
33,https://www.bbc.com/nepali/articles/cgrn055x8x2o,सुजल बम सामाजिक सञ्जाल टिकटकमा निकै लोकप्रिय छन्।,"
 उनले टिकटकमा नाचेका भिडिओ र अरू सेलेब्रिटीहरूसँग बनाएका भिडिओहरू हजारौँ हजारले हेरेका छन्।
 यसरी गीतहरूमा नाचेका भिडिओ बनाउने सुजल सुन्न र बोल्न सक्दिनन्। उनको यो समस्या जन्मजात हो। 
 सुन्न र बोल्न नसके पनि बुबाको सहयोगमा आफू कलाकारिता क्षेत्रमा स्थापित हुने उनको इच्छा छ।
 हेर्नुहोस् विजय गजमेरले बनाएको यो भिडिओ।
 2023 बीबीसी। अन्य वेबसाइटका सामग्रीहरूका लागि बीबीसी जिम्मेवार छैन।  "
34,https://www.bbc.com/nepali/articles/c2jp0d4dlv1o,नेपाली क्रिकेट अहिले मैदानबाहिर र मैदानभित्र दुबै ठाउँमा अप्ठ्यारो अवस्थामा देखिन्छ।,"
 नेपाल टी-२० लीगका कारण सिर्जित विषम परिस्थितिका कारण मैदानबाहिर नेपाल क्रिकेट सङ्घ विवादित र आलोचित छ। बेथितिले अस्तित्व नै धरापमा पर्न सक्नेसम्मको परिस्थिति बनेको देखिन्छ। 
 नाबालिग बलात्कारको आरोपमा मुद्दा खेपिरहेका खेलाडी सन्दीप लामिछानेलाई मुद्दाको छिनोफानो नै नभई राष्ट्रिय टोलीमा स्थान दिँदा सङ्घ थप विवादित बनेको छ।
 मैदानभित्र देखा परेका चुनौती झन् गम्भीर प्रकृतिका छन्। 
 एकदिवसीय अन्तर्राष्ट्रिय 'ओडीआई' राष्ट्रको मान्यता नेपालले अन्तर्राष्ट्रिय क्रिकेटमा प्राप्त गरेको अहिलेसम्मकलै ठूलो सफलताको हो। तर अहिले नेपाल त्यसलाई जोगाउने कठिन चुनौतीको सँघारमा छ।
 राष्ट्रिय टोलीले यो महिना आईसीसी विश्वकप लीग २ अन्तर्गत तीनवटा त्रिकोणात्मक शृङ्खलामा १२ वटा एकदिवसीय खेल खेल्नेछ। 
 ती खेलमध्ये कम्तीमा नौ खेल जित्न नसके नेपालको एकदिवसीय अन्तर्राष्ट्रिय मान्यता धरापमा पर्नेछ। 
 यदि ओडीआई मान्यता जोगाउन नसके नेपाली क्रिकेटले आईसीसीबाट पाउने ठूलो सहयोग रकम गुमाउनुका साथै राष्ट्रिय क्रिकेट टोलीको लागि अवसरका अरू ढोकाहरू पनि बन्द हुनेछन्। 
 नेपालले सन् २०१८ मा ओडीआई राष्ट्रको मान्यता पायो। 
 त्यससँगै नेपालले सात राष्ट्र सम्मिलित 'विश्वकप लीग २ शृङ्खला' खेल्ने अवसर पायो। सन् २०१८ देखि २०२२ सम्म चार वर्षको अवधिमा नेपाली टोलीले नौवटा शृङ्खलामा कुल ३६ एकदिवसीय खेल खेल्न पायो। त्यसलाई नेपाली क्रिकेटको विकासको लागि ठूलो अवसरका रूपमा लिइन्छ। यसबीचमा नेपालले २४ वटा खेल खेल्न भ्याइसकेको छ। कोरोनाभाइरस महामारीका कारण अवरुद्ध खेल आयोजना आईसीसीसीले एक वर्ष थप गर्दै विश्वकप लीग २ को समयावधि २०२३ को फेब्रुअरीसम्मलाई तोकेपछि बाँकी खेल खेल्न अहिले हतारोमा कार्यक्रम बनेको देखिन्छ।  त्यसैले फेब्रुअरी महिनामा नेपालले तीन शृङ्खलामा सहभागी भएर लगातार १२ खेल खेल्नुपर्नेछ।
 नेपालले स्कटल्यान्ड र नामिबिया सम्मिलित पहिलो चार खेलको शृङ्खला कीर्तिपुर मैदानमा फागुन २ देखि ९ गतेसम्म खेल्नेछ।  
 त्यसपछि टोलीले संयुक्त अरब इमिरेट्स (यूएई)मा फागुन १५ देखि २२ गतेसम्म युएई र पपुवा न्युगिनी सम्मिलित शृङ्खला खेल्नेछ।
 लगत्तै सोही राष्ट्रिय टोली स्वदेश फर्किनेछ र दुई दिनको आरामपछि फेरि फागुन २५ देखि चैत्र २ गतेसम्म अन्तिम शृङ्खला खेल्नेछ। 
 
 लीग २ का सात राष्ट्रहरू स्कटल्यान्ड  ओमान  नामिबिया  अमेरिका  यूएई  नेपाल र पपुवा न्यूगिनी हुन्। 
 सात राष्ट्रमध्ये शीर्ष तीनमा रहने टोली जिम्बावेमा हुने विश्वकप २०२३ को छनोट खेलमा पुग्नेछ।  कुन ४६ अङ्कका साथ शीर्ष स्थानमा रहेको स्कटल्यान्डले त्यसका लागि आफ्नो स्थान सुरक्षित गरिसकेको छ।  दोस्रो र तेस्रो स्थानमा क्रमशः ओमान (४४) र नामिबिया (४२) छन्।  
चौथो स्थानमा अमेरिका (३५) र पाँचौँमा यूएई (२७) छन्।   
 शीर्ष पाँच स्थानमा पर्ने टोलीको एकदिवसीय राष्ट्रको मान्यता कायम रहनेछ। 
 छैटौँ र अन्तिम स्थानमा रहने दुई टोली भने तल झर्नेछन् र तिनको एकदिवसीय मान्यता पनि धरापमा पर्नेछ। 
 लीग २ मा नेपाल १८ अङ्कका साथ छैटौँ स्थानमा छ।  नेपालपछि अन्तिम स्थानमा रहेको पपुवा न्यूगिनीको पाँच अङ्क मात्र छ। 
 यद्यपि एकदिवसीय मान्यता पुनः प्राप्त गर्न र लीग २ को अर्को शृङ्खला खेल्न तथा एकदिवसीय मान्यता पाउन झरेको दुई टोलीलाई अर्को एउटा  मौका भने दिइएको छ। 
 त्यसअनुसार लीग २ को शीर्ष तीन स्थानमा नपरेका चार राष्ट्रले आईसीसी विश्वकप च्यालेन्ज लीग प्लेअफ खेल्नेछन्। 
 त्यसमा दोस्रो डिभिजनको आईसीसी विश्वकप च्यालेन्ज लीगका शीर्ष दुई टोली राखेर छवटा टोलीबीच प्रतिस्पर्धा हुनेछ। 
 विश्वकप च्यालेन्ज लीगबाट क्यानडा र जर्सी छनोट भइसकेका छन्। लीग २ का चार टोलीको छिनोफानो सबै राष्ट्रको ३६ खेलपछि मात्र तय हुनेछ।  तर ३६ खेल खेलिसकेको अमेरिका भने प्लेअफमा खेल्ने निश्चित भइसकेको छ।  प्लेअफका शीर्ष दुई टोलीले एकदिवसीय मान्यता पुनर्प्राप्ति गर्नेछन् भने विश्वकप छनोट क्वालिफायरमा पनि खेल्ने मौका पाउनेछन्। 
 यसमा ओडीआई जोगाउने अर्को मौका पनि हुनेछ। 
 क्यानका क्रिकेट म्यानेजर विनोद दास भन्छन्  ""यदि लीग २ का शीर्ष पाँचमै रहेका दुई टोली प्लेअफ फाइनलमा पुगेमा त्यसपछि तेस्रो र चौथो स्थानमा रहने राष्ट्रको ओडीआई जोगिनेछ। यद्यपि यी विषयमा आइसीसीले लिखित केही भनेको छैन।"" नेपालको पहिलो प्रयास भने लीग २ को शीर्ष पाँचभित्र रहनु नै हुनेछ। 
 त्यसको लागि नेपालले अहिले खेल्ने १२ खेलमध्ये कम्तीमा नौ खेलमा जित हात पार्नुपर्नेछ। 
 राष्ट्रिय टोलीका पूर्वखेलाडी सञ्जम रेग्मी भन्छन्  ""वर्तमान परिस्थितिमा नेपाली क्रिकेटको अवस्था हेर्दा यो अत्यन्त मुस्किल छ। ""
 पछिल्लो समय नेपालले लीग २ का महत्त्वपूर्ण खेलहरू गुमाएसँगै नेपालको ओडीआई हैसियत गुम्ने चिन्ता बढ्न थालिसकेको थियो। 
 राष्ट्रिय टोलीका खेलाडीहरूको वरीयता विवाद  कप्तान परिवर्तन  खेलाडीहरूबीच देखिएको बेमेल  प्रशिक्षकहरूको छोटो नेपाल बसाइले टोलीको प्रदर्शनमा नकारात्मक प्रभाव परेको देखिएको थियो।
 यस्तोमा स्कटल्यान्ड र नामिबियाको पछिल्लो लीग २ भ्रमणमा नेपालले राम्रो परिणाम ल्याउन नसकेपछि अहिले अन्तिम खेलहरूमा नेपाल दबावमा पर्न गएको हो। 
 
 स्कटल्यान्ड भ्रमणमा नेपालले जम्मा एक खेल मात्र जितेपछि प्रशिक्षक पुबुदु दशानायकेले राजीनामा दिएका थिए। 
 कप्तान सन्दीप लामिछाने नाबालिग बलात्कार अभियोगमा थुनामा परेपछि रोहित पौडेलको कप्तानीमा गएको नामिबिया भ्रमणमा नेपालले एउटा पनि खेल जित्न सकेन।  नेपालले स्कटल्यान्डसँग दुवै खेल हार्‍यो। नामिबियासँग एक खेल वर्षाका कारण अनिर्णित भयो भने अर्को खेलमा नेपाल पराजित भयो। 
 उक्त नतिजापछि नयाँ भारतीय प्रशिक्षक मनोज प्रभाकरले नामिबिया भ्रमणलगत्तै राजीनामा दिए।
 पूर्वकप्तान समेत रहेका विनोद दास भन्छन्  ""नेपाल दबावमा छ  तर कमजोर भने छैन। स्कटल्यान्ड र नामिबिया भ्रमणमा खेलाडीहरूले जित्न सक्ने थुप्रै खेलहरू गुमाए।"" ""तर पछिल्लो वर्षमा खेलाडीहरूले पर्याप्त खेल खेल्ने मौका पाएका छन्। त्यसको फाइदा लीग २ मा हुनसक्छ।"" 
 अबका १२ मध्ये आठ खेल कीर्तिपुर मैदानमा खेलिने भएकाले नेपाली टोलीलाई घरेलु मैदानको लाभ हुनसक्छ। 
 यद्यपि नेपाली टी-२० लीगमा भएको फिक्सिङ प्रकरणपछि दर्शकहरूको उपस्थिति कस्तो होला अहिले नै भन्न सकिन्न। दर्शकहरूको समर्थनले खेलाडीहरूको मनोबल फरक पर्न सक्ने आकलन गरिएको छ। यसपालिको राष्ट्रिय टोलीमा केही नयाँपन भए पनि खेलाडी छनोटको विषयमाथि प्रश्न उठेको छ। 
 धरौटीमा छुटेका सन्दीप लामिछानेलाई राष्ट्रिय टोलीमा राखिएकाले नेपाल क्रिकेट सङ्घको चर्को आलोचना भएको छ। 
 पूर्वस्पिनर सञ्जम रेग्मीका अनुसार नेपाली टोलीले एकदिवसीय जोगाउने आशा स्पिनरहरुको प्रदर्शनमा निर्भर हुनेछ। 
 उनी भन्छन्  "" कीर्तिपुर र दुबईको विकेट उस्तै हो। बिहानीपख केही समयबाहेक पूरा खेलमा स्पिनरहरू हाबी हुनैपर्छ। म भन्छु जितको सूत्रधार स्पनिरहरू नै हुनेछन्। उनीहरू नचलेमा गाह्रो हुनेछ।""  
 नेपाली स्पिनरको मुख्य अस्त्र सन्दीप लामिछाने हुन्। ललितनारायण राजवंशी र दीपेन्द्र सिंह ऐरी टोलीका अरू भरपर्दा खेलाडी हुन्। पहिलो पटक टोलीमा बायाँहाते स्पिनर सूर्य तामाङलाई राखिएको छ।
 नेपालको स्थिति कठिन भइसकेको अवस्थामा र टोलीमा ""म्याच जिताउने क्षमता भएका"" बलरको अभाव रहेकोले क्यानले सबै आलोचना सहेर भए पनि लामिछानेलाई राष्ट्रिय टोलीमा राखेको अनुमान खेलविज्ञहरूको छ। 
 
 ब्याटिङको समस्या अर्कोतिर छँदै छ। 
 भाइरल ज्वरोको कारण मध्यक्रमका भरपर्दा अलराउन्डर आरिफ शेख टिममा छैनन्।  उनको स्थानमा सन्दीप जोरालाई राखिएको छ। कप्तान रोहित पौडेलको टीममा भीम सार्की पनि फर्किएका छन्। 
 मोन्टी देशाई नेपाली टोलीका प्रशिक्षक छन्। लीग २ का तीन खेलमा तेस्रो प्रशिक्षकका रूपमा यी अनुभवी प्रशिक्षकले नेपाली खेलाडीलाई नजिकबाट चिनेकोले राम्रो गर्न सक्छन् भन्ने कतिपयको अनुमान छ। 
 देशाईले आफ्नो पहिलो काम नेपालको एकदिवसीय मान्यता जोगाउनु रहेको बताइसकेका छन्।  त्यसका उनले बनाउने योजना र रणनीतिको परिणाम अर्को सातादेखि देखा पर्न थाल्नेछ।
 नेपाली क्रिकेट अहिले खुकुरीको धारमा छ।  त्यसबाट पार पाउन र नेपाली क्रिकेटलाई सुरक्षित स्थानमा अवतरण गर्न खेलाडीहरूले विद्यमान बेथिति  विवाद र दर्शकमा देखिएको निराशा अनि टोलीभित्र देखा परेको 'सामूहिक भावना' को कमीलाई बिर्साउनेगरी निकै राम्रो प्रदर्शन गर्नु आवश्यक देखिन्छ। 2023 बीबीसी। अन्य वेबसाइटका सामग्रीहरूका लागि बीबीसी जिम्मेवार छैन।  "
35,https://www.bbc.com/nepali/news-64623104,"गत वर्ष भारतको उत्तरी राज्य बिहारमा एक महिलालाई उनकी छोरीको बलात्कारीको मृत्यु भएको बताइयो। लगत्तै ती मानिस विरुद्धको मुद्दा बन्द गरिएको थियो।  तर, ती महिलाले त्यस व्यक्तिको मृत्यु भएको भन्ने दाबीमाथि प्रश्न उठाइन् र यथार्थ उजागर गरिन्। जसका कारण मुद्दा पुनः चल्यो र अन्ततः उनकी छोरीको निम्ति न्याय सुनिश्चित भयो। बीबीसीका सौतिक बिस्वासले ती आमाको संघर्षको अन्तर्कथा यहाँ प्रस्तुत गरेका छन्।","गत वर्ष  सम्भवतः फेब्रुअरी महिनाको एक बिहान  दुई जना पुरुषहरू भारतको पवित्र नदी गङ्गाको किनारमा अवस्थित दाहसंस्कार स्थलमा पुगे। उनीहरू हिन्दू परम्परा अनुसार अन्तिम संस्कारका लागि त्यहाँ पुगेका थिए। उनीहरूले दाउरा बोकेका थिए तर रोचक त के भने कुनै शव ल्याएका थिएनन्। उनीहरू दाहसंस्कार गर्ने ठाउँमा पुगेपछि घटनाले अस्वाभाविक मोड लियो। दुईजना मिलेर भुईँमै चिता बनाए। त्यसपछि उनीहरूमध्ये एकजना आफै चितामा सुते। सेतो कात्रोले आफैलाई ढाके र आँखा बन्द गरे। अर्कोले चाहिँ चितामा सुतेको व्यक्तिको टाउको बाहेक पूरा शरिर नढाकिएसम्म दाउरा थपिरहे। त्यसपछि त्यो अवस्थाको दुईवटा तस्बिर खिचियो। तस्बिर कसले खिच्यो वा त्यहाँ तेस्रो व्यक्ति पनि थियो कि भन्ने  स्पष्ट छैन। ""मृतक"" बनेका व्यक्ति एक सरकारी विद्यालयका शिक्षक ३९ वर्षीय नीरज मोदी थिए। अर्का व्यक्ति उनका ६० वर्षमाथिको उमेरका  बुबा राजाराम मोदी थिए  जो एक किसान हुन्। त्यसपछि राजाराम मोदी एक वकिललाई साथ लिएर करिब १०० किलोमिटर टाढा रहेको अदालतमा पुगे।  त्यहाँ उनले छोरा नीरज मोदीको फेब्रुअरी २७ मा उनीहरूको गाउँको घरमा मृत्यु भएको बयान दिएर कानुनी दस्तावेजमा हस्ताक्षर गरे।  उनले दाहसंस्कारका दुई तस्बिर र दाहसंस्कारका लागि दाउरा खरिद गरेको रसिद प्रमाणका रूपमा पेस गरे। तस्बिरमा देखिएका मृत मानिस बलात्कार अपराधी नीरज मोदी हुन् प्रहरीले नीरजविरुद्ध बलात्कारको अभियोग पत्र दायर गरेको ६ दिनपछि यो सबै भएको थियो।  उनलाई सन् २०१८ को अक्टोबरमा एक १२ वर्षीया बालिकालाई बलात्कार गरेको आरोप लगाइएको थियो।  ती बालिका उनकै विद्यार्थी थिइन् र उनलाई उखुबारीमा एक्लै हुँदा जबरजस्ती करणी गरिएको थियो।  बलात्कारीले आफूले घटनाको भिडिओसमेत खिचेको र त्यसलाई अनलाइनमार्फत् सार्वजनिक गरिदिने भनेर पिडितलाई धम्काएका थिए।  बालिकाकी आमाले प्रहरीमा उजुरी दिएपछि मोदी पक्राउ परेका थिए र दुई महिना जेलमा बिताएपछि धरौटीमा रिहा भएका थिए। गत वर्ष नीरज मोदीको ""मृत्यु"" भएपछि घटनाक्रम द्रुत गतिमा अघि बढ्यो। उनका बुबाले अदालतमा जानकारी दिएको दुई महिनापछि स्थानीय अधिकारीहरूले उनको मृत्यु प्रमाणपत्र जारी गरिदिए।  अदालतले सोही वर्ष मे महिनामा ""मुद्दाका एक मात्र अभियुक्त""को मृत्यु भएका कारण मुद्दामाथिको कारबाही बन्द गरिदियो। केवल एक व्यक्तिले मात्र ती शिक्षकले आफ्नो मृत्युको नाटक  गरेको र सजाय भोग्नबाट जोगिन लुकेको शङ्का गरिन्।  ती व्यक्ति हुन्  पिडित बालिकाकी आमा  शारीरिक रूपमा कमजोर महिला जो मोदीसँगैको गाउँमा एक झुपडीमा बस्थिन्। ""नीरज मोदीको मृत्यु भयो भनेर दाबी गरिएको थाहा पाएकै क्षण मलाई थाहा थियो कि त्यो खबर झूटो हो। मलाई थाहा थियो ऊ जीवितै छ भन्ने "" मैले हालसालै उनलाई भेट्दा ती आमाले भनिन्। भारतमा हुने १० मध्ये सात मृत्यु देशको लगभग ७०० ००० वटा गाउँहरूमा हुन्छन्।  सहरको तुलनामा गाउँमा धेरैको मृत्यु घरमै हुन्छ। ५४ वर्ष पुरानो कानुन अनुसार जन्म र मृत्यु अनिवार्य दर्ता गर्नु पर्छ तर मृत्युको कारण खुलाउनु पर्दैन। बिहारको गाउँमा कुनै व्यक्तिको निधन हुँदा मृतकको परिवारको सदस्यले आफ्नो बायोमेट्रिक परिचय नम्बर पेस गर्नुपर्ने नियम छ।  त्यस्तै मृत्यु प्रमाणित गर्न अन्य पाँच जना गाउँलेले हस्ताक्षरसहित मृत्यु पुष्टि गर्नुपर्छ। त्यसपछि ती कागजपत्र स्थानीय पञ्चायत वा ग्राम पञ्चायतमा बुझाउनु पर्छ।  स्थानीय रजिस्ट्रारसहित परिषद्का सदस्यहरूले कागजपत्रको जाँच गर्छन् र सबै कुरा ठीक भएको खण्डमा एक साताभित्र मृत्युको प्रमाणपत्र प्राप्त हुन्छ। ""हाम्रा गाउँहरू बाक्ला छन् र सबै जना निकट छौँ। सबैले एकअर्कालाई चिन्छौँ। कसैको मृत्युबारे अरू कोही बेखबर रहँदैनन् "" पीडितका वकिल जय करण गुप्ता भन्छन्। राजाराम मोदीले पाँच जना गाउँलेको हस्ताक्षर  बायोमेट्रिक परिचय नम्बर र आफ्नो छोराको मृत्यु पुष्टि गर्ने बयानपत्र बुझाएर छोराको मृत्यु प्रमाणपत्र लिएका थिए। कागजपत्रमा मृत्युको कारण उल्लेख गरिएको छैन। दाउरा पसलमा दिइएको रसिदमा ""रोग""को कारण मृत्यु भएको जनाइएको छ। गत मेको एक दिन एक जना वकिलले  बालिकाकी आमालाई नीरज मोदीको मृत्यु भएको कारण उनी विरुद्धको मुद्दा बन्द भएको जानकारी दिए। घटनापछि बालिका विद्यालय जान सकिनन् ""तर एक जना शिक्षकको मृत्युबारे कसरी कसैलाई थाहा भएन? मृत्युपछि किन परम्परागत मृत्युसंस्कार गरिएन? मृत्युको बारेमा किन चर्चा भएन? "" उनले प्रश्न गरिन्। उनले नीरज मोदीको मृत्यु भएको हो या होइन भन्दै घरघरमा पुगेर मानिसहरूसँग बुझेको बताइन्। तर  उनको मृत्युबारे कसैले थाहा पाएका थिएनन्। त्यसपछि उनी यस विषयमा अनुसन्धानको मागसहित निवेदन लिएर अदालत धाइन्। न्यायाधीशहरूले आरोपित जीवित रहेको प्रमाणित गर्न उल्टै प्रमाण माग गरे। मे महिनाको बीचतिर  ती आमाले ग्राम पञ्चायतले नक्कली कागजपत्रको आधारमा मृत्यु प्रमाणपत्र जारी गरेको र यस विषयमा अनुसन्धान हुनुपर्ने जनाउँदै एक वरिष्ठ स्थानीय अधिकारीलाई निवेदन दिइन्। त्यसपछि घटनाक्रमले गति लियो। ती उच्च अधिकारीले घटनासम्बन्धी छानबिन गर्न निर्देशन दिए र ग्राम पञ्चायतलाई जानकारी गराए। त्यसपछि पञ्चायतका सदस्यहरूले राजाराम मोदीसँग उनको छोराको मृत्यु भएको बारे ""मृत्युपछि मृतकको फोटो  दाहसंस्कार  जलेको चिता  मृत्युपछिका संस्कार र पाँच साक्षीहरूको ताजा बयान"" लगायत थप प्रमाण मागे। ग्राम पञ्चायतका सदस्यले करिब २५० घर भएका गाउँका बासिन्दाहरूलाई भेटे। तीमध्ये कसैले पनि नीरज मोदीको मृत्युबारे सुनेको पाइएन। हिन्दूहरूमा शोक मनाउने परम्परा अनुसार कसैको मृत्युपश्चात् निकट आफन्तहरूले टाउको खौरन्छन्। तर मोदी परिवारका कुनै पनि सदस्यले कपाल खौरिएको देखिएन। मृत्युको प्रमाणपत्र ""नीरज मोदीकै आफन्तहरूलाई समेत उनको मृत्यु वा उनी कहाँ छन् भन्ने थाहा छैन। उनीहरूले यदि कसैको मृत्यु हुन्थ्यो भने उसको अन्तिम संस्कार घरमै गरिने कुरामा जोड दिए "" अनुसन्धानमा खटेका प्रहरी अधिकारी रोहितकुमार पासवानले भने। ग्राम पञ्चायतका सदस्यहरूले राजाराम मोदीलाई पुनः एक पटक प्रश्न गरे। उनले आफ्नो छोराको मृत्युको ताजा प्रमाण दिन सकेनन्। ""जब हामीले उनलाई थप प्रश्न गर्‍यौँ उनले कुनै चित्तबुझ्दो जवाफ दिन सकेनन् "" पञ्चायतका सचिव धर्मेन्द्र कुमारले बताए। नीरज मोदीले आफ्नो मृत्युबारे नाटक गरेको र बाबुछोरा दुवैले मृत्यु प्रमाणपत्र प्राप्त गर्न किर्ते कागजपत्र बनाएको अनुसन्धानको निचोड रह्यो। नीरज मोदीले आफ्नै मृत्युको प्रमाणपत्र लिन पाँच जना विद्यार्थीहरूको अभिभावकको बायोमेट्रिक परिचय नम्बर लिएको र फर्जी हस्ताक्षर गरेको प्रहरीले पत्ता लगायो। उनले ती अभिभावकहरूसँग विद्यार्थीलाई छात्रवृत्ति व्यवस्थापन गर्न उनीहरूको बायोमेट्रिक आवश्यक पर्ने बताएका थिए। मे २३ मा अधिकारीहरूले नीरज मोदीको मृत्यु प्रमाणपत्र खारेज गरिदिए। प्रहरीले उनको बुबालाई पक्राउ गरेर किर्ते कागजपत्र बनाएको अभियोग लगाए। ""मैले आफ्नो सेवा अवधिभर यस्तो मुद्दा अनुसन्धान गरेको थिइनँ "" पासवानले भने। "" सुन्दा त घटनाक्रमको रचना एकदम पक्का र बलियो सुनियो तर त्यो त्यस्तो थिएन।"" जुलाईमा अदालतले अभियुक्तले ""सजायबाट बच्न"" ""धोका दिएको र गलत जानकारी दिएको"" भन्दै मुद्दा पुनः सुरु गर्‍यो। नीरजको खोजी गर्न अथक लडिरहेकी आमा उनलाई पक्राउ गर्ने मागसहित पुनः अदालत पुगिन्। १४ वर्षको जेल सजाय घोषणा भएपछि नीरज मोदी मृत घोषित भएको नौ महिनापछि गत अक्टोबरमा नीरज मोदीले अदालतसमक्ष आत्मसमर्पण गरे। सुनुवाइका क्रममा उनले बलात्कारको आरोप खण्डन गर्दै आफ्नो बचाउ गरेका थिए। तर उनी योपल्ट  उनी टाउको झुकाएर  र डोरीले बाँधिएको अवस्थामा अदालतबाट निस्किए। गत महिना अदालतले नीरज मोदीलाई नाबालिग बलात्कार गरेको अभियोगमा दोषी ठहर गर्दै १४ वर्षको जेल सजाय सुनाएको थियो। आदेशले पीडितलाई तीन लाख भारतीय रुपैयाँ क्षतिपूर्ति प्रदान गर्‍यो। राजाराम मोदी पनि ठगी र बेइमानी गरेको आरोपमा जेलमा छन्। उनलाई बढीमा सात वर्षसम्मको जेल सजाय हुन्छ। अहिले यी दुवै बाबुछोरा मृत्यु प्रमाणपत्र सम्बन्धी मुद्दा लडिरहेका छन्। ""मेरी छोरीलाई गलत व्यवहार गर्ने व्यक्तिलाई कारबाही सुनिश्चित गर्न म तीन वर्षभन्दा बढी समय अदालत धाइरहेँ। एक दिन अचानक उनको वकिलले मलाई ऊ मरिसकेको बताए। एउटा मान्छे कसरी यतिकै हराउन सक्छ? "" ती आमा भन्छिन् । ""ती वकिलले मलाई नयाँ मुद्दा लडेर उनको मृत्यु नक्कली भएको प्रमाणित गर्न धेरै खर्च हुने बताए। अरूले अभियुक्त जेलबाट निस्किएर बदला लिन सक्ने चेतावनी दिए।"" ""मैले वास्ता गरिनँ। मैले नडराउने र पैसाको व्यवस्था गर्ने बताएँ। मैले न्यायाधीश र अधिकारीहरूलाई भनेको थिएँ: 'सत्य पत्ता लगाउनुहोस्'।"" बालिकाको परिवार विहारको एक भित्री गाउँमा बस्छ भारतको सबैभन्दा गरिब राज्य बिहारको भित्री भागमा रहेको पीडितको  गाउँसम्म पुग्न हामीले खाल्डाखुल्डी भएका सडक  खुल्ला ढलहरू  झुपडीहरू  पहेँलै भएको तोरी बारी र धुवाँले भरिएको इँटा भट्टा हुँदै गाडीको यात्रा गर्‍यौँ।  ती आमा आफ्ना दुई स्कुल जाने उमेरका छोराहरू र छोरीसँग बस्ने रहिछन्। जस्ता र टायलको छानो भएको उनीहरूको कोठा निकै सानो थियो। उनको जेठी छोरी विवाह गरेर अन्यत्र बस्न थालेकी रहेछिन्। उनीहरूको निरस र अँध्यारो कोठामा निकै कम सामानहरू थिए: एउटा डोरी र काठको खाट  अन्न राख्न एउटा स्टिलको भाँडो  भुईँमा टाँसिएको माटोको चुल्हो र लगाउने कपडाको थुप्रो। यो परिवारको आफ्नो जमिन रहेनछ। गाउँमा पानी र बिजुली पुगेको थियो तर रोजगारी थिएन। त्यसैले उनका बुबा १ ७०० किलोमिटरभन्दा पर दक्षिणी राज्यमा बसाइँ गएका थिए। त्यहाँ उनले भारी बोक्ने मजदुरका रूपमा काम गर्थे र कमाएको पैसा घर पठाउँथे। सन् २०१९ मा प्रधानमन्त्री नरेन्द्र मोदीले उनको सरकारले व्यापक शौचालय निर्माण अभियानपछि भारतका शत प्रतिशत गाउँहरू 'खुला दिसामुक्त' भएको घोषणा गरेका थिए। तर  पीडित बालिकाको आमासहित धेरै घरहरूमा अझै पनि शौचालयको अभाव छ। त्यसैले उनकी छोरी नजिकैको उखुबारीलाई शौचालयको रूपमा प्रयोग गर्न गएकी थिइन्। न्यायाधीश लवकुश कुमारले गरेका फैसला अनुसार त्यसै बेला नीरज मोदी पछाडिबाट उनीसम्म पुगेर उनको मुख थुनेर जबरजस्ती करणी गरेका थिए। उनले उक्त कार्यको भिडिओ रेकर्ड गरेको र त्यसबारे कसैलाई भने भिडिओ भाइरल गरिदिने धम्की दिएको न्यायाधीशले बताए। ""त्यो घटनापछि मेरी छोरीको जीवन रोकिएको छ "" उनकी आमाले भनिन्। घटना भएको १० दिनपछि डराएकी ती युवतीले आफ्नी आमासँग सबै कुरा भनिन्। उनकी आमा प्रहरीकहाँ गइन् र त्यसको केही दिनपछि बालिकाले प्रहरीलाई बयान दिइन्। उनले प्रहरीसमक्ष भनिन् ""नीरज मोदीले स्कुलमा प्रायः मलाई कुट्छन्।"" नीरज पक्राउ परेपछि बालिका विद्यालय जान थालेकी थिइन्। तर  उनी धरौटीमा रिहा हुँदा उनी पढ्न जान छोडिन्। अब त उनी विद्यालय नगएको पनि चार वर्ष भयो। उनका पुस्तकहरू कबाडीमा बिक्री गरिएकाछन्। फुस्रो र डर बोकेको मुहार बोकेर ती बालिका अहिले आफ्नो अधिकांश समय अँध्यारो कोठामा बिताउँछिन्। ""उसको विद्यार्थी जीवनको अन्त्य भयो। मलाई उसलाई बाहिर पठाउन डर लाग्छ। मलाई उसको विवाह गराउन सक्छु कि भन्ने आशा छ "" उनकी आमाले भनिन्। धेरै प्रश्न अनुत्तरित नै छन्। ग्राम पञ्चायतले कागजपत्रहरू राम्रोसँग जाँच समेत नगरी कसरी प्रमाणपत्र जारी गर्‍यो? ""जब मैले उनीहरूलाई चुनौती दिएँ  उनीहरूले गल्ती गरेको स्वीकार गरे "" ती आमाले भनिन्। नीरज मोदीको घटना ""धेरै असामान्य र दुर्लभ"" भएको बताउँछन् टोरन्टो विश्वविद्यालयका प्राध्यापक प्रभात झा। ""हाम्रो कामको सिलसिलामा त्यस्तो एउटा पनि घटना भेटेका छैनौँ "" उनले भारतको वृहत् मिलियन डेथ स्टडीलाई उल्लेख गर्दै भने। जे गुप्ता  वकिल ""यस किसिमको दुरुपयोगको सम्भावना कम छ। तर मृत्यु दर्ताको लागि थप प्रतिबन्धहरू वा सीमा राख्नेबारे हामीले थप सावधानी अपनाउनु पर्छ। किनकि त्यस्ता प्रतिबन्धहरूले परिस्थिति अझै जटिल बनाउन सक्छ "" झाले भने। कारण: भारतमा मृत्यु र चिकित्सा दर्ता प्रक्रियामा पुरुषभन्दा बढी महिलाहरू र धनीभन्दा बढी गरिबहरू नगनिने भएकाले सम्पत्ति हस्तान्तरण र अन्य प्रयासहरूलाई झनै गाह्रो बनाउँछ।  ""सम्भवतः गरिबीको दलदलमा पुर्‍याउँछ।"" ""मैले पूरा गाउँ र अधिकारीहरूलाई यथार्थसम्म पुग्न दबाब दिएँ। मेरी छोरीलाई गलत व्यवहार गर्ने र उसको जीवनमा असर पुर्‍याउने मान्छे कारागारमा भएकाले म खुसी छु।"" ""तर मेरी छोरीको जीवन ठप्प भयो। अब उसलाई के हुन्छ?"" 2023 बीबीसी। अन्य वेबसाइटका सामग्रीहरूका लागि बीबीसी जिम्मेवार छैन।  "
36,https://www.bbc.com/nepali/articles/cxx79e14w2go,"पश्चिमोत्तर सिरियामा सोमवार विनाशकारी भूकम्पपछि भत्किएको एउटा भवनको भग्नावशेषमुनि जन्मिएकी एक बालिकालाई धर्मपुत्रीका रूपमा पालनपोषण गर्न हजारौँ मानिस अघि सरेका छन्। 
","भूकम्पले घर भत्किँदा  परिवारका अन्य सदस्यको मृत्यु भए पनि भर्खर जन्मिएकी यी बालिका भने जीवितै फेला परेकी थिइन् जेन्देअरिस सहरमा उद्धारकर्मीहरूले उनलाई फेला पार्दा ती नवजात शिशुको नाभी उनको आमाको शरीरमा गाँसिएकै अवस्थामा थियो। उनका आमा  बुबा र चार दाजुहरूको मृत्यु भयो।
 ती बालिकाको नाम अया' राखिएको छ। त्यसको अर्थ अरबी भाषामा 'चमत्कार' हुन्छ।   
 जन्मिनेबित्तिकै ठूलो वियोग खप्न बाध्य ती शिशु अहिले अस्पतालमा छिन्। 
 ""उनी सोमवार यस्तो नराम्रो अवस्थामा आइपुगेकी थिइन् कि उनीलाई चोटपटक लागेको थियो  घाउहरू थिए। उनको शरीर चिसो थियो र उनलाई सास फेर्न गाह्रो भइरहेको थियो "" बालरोग विशेषज्ञ हानी मारुफले भने।
 अहिले उनको अवस्था स्थिर छ।
 अयाको उद्धारको भिडिओ सामाजिक सञ्जालमा भाइरल भएको थियो। भिडिओमा एक व्यक्ति हातमा धुलोमा लतपत नवजात शिशु बोकेर भग्नावशेषमाथि कुदिरहेको देखिन्छ। 
 उनको नाम खलिल अल-सुवादी हो। उनी ती बालिकाका टाढाका नातेदार हुन्। 
 घरको भग्नावशेषमा ती बालिकालाई जीवितै उद्धार गरिँदा उनी त्यहाँ उपस्थित थिए।  उनले नै ती बालिकालाई अफ्रिनस्थित डा. मारुफ कार्यरत अस्पतालमा लगेका हुन्। 
 सामाजिक सञ्जालमा हजारौँ मानिसले उनको पालनपोषण गर्ने इच्छा व्यक्त गर्दै ती बालिकाको विवरण मागेका छन्।
 ""म उनलाई पाल्न चाहन्छु र उनलाई उपयुक्त जीवन दिन चाहन्छु "" एक व्यक्तिले भने। 
 एक कुवेती टेलिभिजन प्रस्तोताले भने  ""कानुनी प्रक्रियाले मलाई अनुमति दिन्छ भने म यी बालिकाको हेरचाह गर्न र उनलाई धर्मपुत्री बनाउन तयार छु।"" 
 अस्पतालका प्रबन्धक खालिद अत्तियाले अयालाई पाल्न चाहने संसारभरिका कैयौँ मानिसले आफूलाई फोन गरेको बताएका छन्।  
 डा. अत्तियाले भने  ""अहिले म कसैलाई पनि उनलाई धर्मपुत्री बनाउन दिनेछैन। उनका टाढाका नातेदारहरू नआएसम्म म उनलाई आफ्नै छोरीलाई जस्तै व्यवहार गर्छु।""  उनकी छोरी ती बालिकाभन्दा चार महिना जेठी छिन्।  अहिलेको लागि उनकी श्रीमतीले उनलाई आफ्नै छोरीसँगै स्तनपान गराइरहेकी छिन्।
 अयाको गृहनगर जेन्देअरिसमा मानिसहरूले भत्किएका भवनहरूमा अझै पनि आफ्ना प्रियजनहरूको खोजी गरिरहेका छन्।  त्यहाँका एकजना पत्रकार मोहम्मद अल-अदनानले बीबीसीलाई भने  ""स्थिति विपत्तिपूर्ण छ। भग्नावशेषमुनि धेरै मानिसहरू छन्। हामीले अझै उनीहरूलाई बाहिर निकाल्न सकेका छैनौँ।""
 उनका अनुसार सहरको ९० प्रतिशत भाग ध्वस्त भइसकेको छ र अहिलेसम्म धेरैजसो सहयोग स्थानीय बासिन्दाबाट मात्र प्राप्त भएको छ। 
 सिरियाको गृहयुद्धको क्रममा एक दशकभन्दा बढी समयदेखि मानिसहरूलाई भग्नावशेषबाट बाहिर निकाल्ने कुरामा पोख्त ह्वाइट हेल्मेट सङ्गठनका उद्धारकर्ताहरूले जेन्देअरिसमा सहयोग गरिरहेका छन्।
 ""भवनको अस्थिर अवस्थाका कारण उद्धारकर्ताहरू पनि पीडित बन्न सक्छन् "" मोहम्मद अल-कामेलले भने। ""हामीले भर्खरै यो भग्नावशेषबाट तीनवटा शव निकाल्यौँ र हामीलाई लाग्छ त्यहाँ एउटा परिवार अझै जीवित छ। हामी काम निरन्तर काम गरिरहनेछौँ"" उनले भने। 
 सिरियामा भूकम्पका कारण ३ ३०० जनाभन्दा बढीको मृत्यु भएको बताइएको छ।
 यो विवरणमा देशको विद्रोही-नियन्त्रित क्षेत्रमा मृत्यु भएकाहरूलाई समावेश गरिएको छैन।  संयुक्त राष्ट्रसङ्घले भूकम्पका कारण कति क्षति पुग्यो भन्ने अझै स्पष्ट भइनसकेको भन्दै उद्धार ढिलो हुँदा दोस्रो विपत्ति निम्तिन सक्ने र थप मानिसहरूको मृत्यु हुन सक्ने चेतावनी दिएको छ।  संयुक्त राष्ट्रसङ्घले पठाएको मानवीय सहायता बिहीवार पहिलो पटक इड्लिबस्थित बब अल-हवाको सीमा पार गर्दै पश्चिमोत्तर सिरियामा पुगेको छ।  सिरियाली सेनाको नियन्त्रणमा रहेका क्षेत्रमा प्रवेश नगरी भूकम्पबाट प्रभावित क्षेत्रमा राष्ट्रसङ्घीय सहायता पठाउने त्यो मात्र एउटा मार्ग हो।  2023 बीबीसी। अन्य वेबसाइटका सामग्रीहरूका लागि बीबीसी जिम्मेवार छैन।  "
37,https://www.bbc.com/nepali/news-64399509," चर्चित ब्रिटिश टेलिभिजन प्रस्तोता एमिली एटाकलाई दैनिक जसो सयौँ नग्न तस्बिर र अश्लील सन्देश आउँछन्। ,दोषी भाव ","अभिनेत्री  प्रस्तोता र हास्य व्यङ्ग्यकार एमिली एटाक (३३) माथि दैनिक सयौँ प्रहार हुन्छन् - तर सडकमा होइन अनलाइनमा।  पुरुषलाई के कुराले यस्तो गर्न प्रेरित गर्छ र के गरेर त्यसलाई रोक्न सकिन्छ भन्ने प्रश्न उनले सोधिरहेकी छन्।  ""हरेक बिहान जब म उठ्छु  मैले नचाहेरै कुनै पुरुषको नग्न तस्बिर देख्न पर्छ।"" अभिनेत्री  प्रस्तोता र हास्य व्यङ्ग्यकार एमिली एटाक (३३) लाई दैनिक सयौँ पटक नग्न तस्बिरहरू देख्न बाध्य पारिन्छ- तर सडकमा होइन अनलाइनमा।  ""यो अपमानको उच्चतम रूप हो "" उनी भन्छिन्।  ""यो उनीहरूका निम्ति जाने अन्तिम ठाउँ हो  मलाई लाग्छ  तिनीहरू ठान्छन् की 'तिमी सहज पहुँचमा छौ र यसका लागि तयार छौ'।"" यस विषयमा बीबीसीका लागि वृत्तचित्र बनाएकी एमिलीले आफ्ना सामाजिक सञ्जालहका एकाउन्टहरूमा वर्षौँदेखि यस्ता सन्देशहरू पाइन्।  तर कोभिड महामारीका बेला यस्ता गतिविधि झन् चर्का भए र र यौनिक रूपमा थप आक्रामक देखिन थाले।   ""मलाई यस कुराले विस्तारै-विस्तारै कमजोर बनाइरहे जस्तो अनुभव हुन थाल्यो "" उनी भन्छिन्।  शार्लट हिन्चक्लिफका रूपमा टेलिभिजनमा देखिँदा उनी १७ वर्षकी थिइन्।  उनी चर्चित च्यानल फोर टेलिभिजनको नवयुवायुवतीहरूको विषयवस्तुमा केन्द्रित  कमेडी 'द इनबिट्विनर्स' मा प्रस्तुत हुन्थिन्।  ""उनी विद्यालयकी चर्चित युवती थिइन् "" एमिलीले भनिन्। ""तर खास कुरा के हो भने उनी आख्यानकी पात्र हुन्  तर स्वाभाविक रूपमा मैले उक्त भूमिका निर्वाह गर्ने हुँदा मानिसहरूले त्यसलाई मसँगै जोडेर हेर्ने भए।"" किशोरावस्थाको सुरुवाती उमेरदेखि नै केही पुरुषहरूबाट अनावश्यक चासो पाउने गरेको एमिली बताउँछिन्।  उनको सुरक्षाका लागि प्रियजनहरूले एमिलीलाई केही व्यवहारहरू नै परिवर्तन गर्न सुझाउँथे। जस्तो  शृङ्गार नगर्न वा विद्यालयमा स्कर्ट नलगाउन। ""तपाईँलाई माया गर्नेहरूले स्थितिलाई  नियन्त्रणमा लिन सक्नु भनेको तपाईँलाई परिवर्तन गरेर नै हो भन्ने हुन्छ "" उनले भनिन्।  ""त्यसले अन्यत्रै लैजान्छ  त्यसैले मैले आफैभित्र हेर्न थालेँ। त्यसकै कारण पूरा जीवन मैले आफूलाई मात्र दोष दिइरहेँ।"" एमिलीले आफ्नो वयस्क जीवनसम्मै यस 'आत्मदोषको भाव' बोकिन्।   ""म सार्वजनिक रूपमा प्रस्तुत हुन डराउँछु किनकि मैले इन्स्टाग्राममा बिकिनी लगाएको तस्बिरहरू राखेकी छु  म मेरो कार्यक्रममा यौनका कुरा गर्छु र म निकै मुखर र जिस्कने खालकी छु "" उनले भनिन्।  ""मानिसहरूले भन्नेछन्  'तर तपाईँले नकारात्मक आकर्षण खोजिरहनु भएको छ  तपाईँले के आशा गर्नुहुन्छ?'  त्यस्ता सन्देशहरूका हकमा एमिलीले सधैँ हास्य भावलाई आफ्नो रक्षात्मक शैलीका रूपमा प्रयोग गरेकी छन्।  तर उनले अब त्यो मजाक गर्ने विषय नभएको बताएकी छन्।  ""यदि हामीले अब यसको गम्भीर पक्षमा गएर हेर्‍यौँ भने किशोरीहरूले इन्स्टाग्राममा यस्तो सन्देश पाइरहेका छन् "" उनले भनिन्।  ""यदि उनी हाम्री छोरी वा भान्जी/भतिजी भएको भए के हुन्थ्यो? ठट्टा सकिएपछि यो गर्नुपर्ने गम्भीर छलफल हो।"" सन् २०२० को एक अध्ययनका अनुसार १२ देखि १८ वर्ष बीचका ७६ प्रतिशत किशोरीहरूलाई उनीहरूको चाहनाबिनै केटा वा केटीका नग्न तस्बिरहरू पठाइन्छ।  जब एमिलीले माध्यमिक तहका किशोरीहरूसँग कुरा गरिन् ती सबैले अनलाइनमा त्यस्ता तस्बिरहरू पाउने गरेको थाहा पाएर अचम्मित भइन्।   उनले भनिन्  ""मलाई सबैभन्दा आश्चर्यमा पारेको कुरा चाहिँ ती किशोरीहरूले - विद्यालयकै केटाहरू सीमाबाहिर गएर त्यसो गरेका हुन् भन्लान् भन्ने लागेकोमा अनलाइनमा त्यसो गर्ने जेठो उमेर समूहका मानिसहरू थिए।""  एमिलीले आफ्नो सोसल मिडियामा त्यसरी अश्लील सन्देश पठाउने पुरुषहरूलाई उनीहरूले किन त्यसो गरेका हुन् भनेर सोधेकी  थिइन्।   ""त्यसपछि मैले आफ्नो इमेल जाँचेँ - शून्य  कुनै कुराको पनि जवाफ आएन "" उनले भनिन्।  ""ती मानिसहरूले आफ्नो जीवन नै मलाई दुर्व्यवहारयुक्त कुरा गर्नमा खर्चँदै सबैभन्दा नराम्रा कुराहरू गरेका छन् र पनि म जवाफ दिएर  'मैले तपाईँको कुरा सुन्न चाहन्छु  कुरा गरौँ' भनिरहेको छु - त्यै पनि केही आउँदैन।""  "" तर मलाई त्यस्तो दुर्व्यवहार भोगेका थुप्रै महिलाहरूले आफ्नो अनुभवहरूका बारेमा भने बताएका छन्।"" एमिलीकी आमाले छोरीमा पर्ने मनोवैज्ञानिक असर र उनको भौतिक सुरक्षाबारे चिन्ता व्यक्त गरेकी छन्।  एमिलीले यस्तो अनलाइन दुर्व्यवहारका विषयमा यसअघि आफ्ना अभिभावकसँग कुरा नगरेको बताउँछिन्।  जब उनले केही सन्देशहरू देखाइन् तब उनकी आमा हास्यव्यङ्ग्यकार केट रोबिन्स निकै दुःखी भइन्।  उनकी आमाले छोरीमा पर्ने मनोवैज्ञानिक असर र उनको भौतिक सुरक्षाबारे चिन्ता व्यक्त गरेकी छन्।  त्यस्ता सन्देशहरू विभिन्न पुरुषहरूबाट आए तापनि एमिलीका बुवा किथले त्यो एकै खाले व्यक्तित्वबाट आएकोजस्तो अनुभव गरे।  ती व्यक्तिहरूको चरित्रबारे बुझ्ने प्रयास स्वरूप उनले आफूलाई निरन्तर नग्न तस्बिर र अश्लील सन्देशहरू पठाउने दुई जनालाई सम्पर्क गरी त्यसो किन गरेको भनेर सोधिन्।  उक्त सन्देश हेरेपछि एकजनाले तत्काल एमिलिलाई ब्लक गरे।  अर्कोले उनलाई नै दोष दिँदै जवाफ फर्काए जसमा उनले एमिलीको ध्यान तान्न खोजेको र त्यो उनको 'प्रसिद्धि'का कारण भएको बताए। एमिलीले 'रिक्लेम दिज स्ट्रीटस्' की सहसंस्थापक जेमी क्लिङ्गलरसँग कुरा गर्दै त्यस्ता पुरुषहरूका मनोवृत्ति बुझ्न खोजिन्।   जेमीले सबैभन्दा पहिले अनलाइनमा नग्न तस्बिर  बलात्कार र ज्यान मार्ने धम्की पाउन थालेको भनेको सारा इभअर्डको हत्यापछि एक जागरण कार्यक्रम सञ्चालन गरेपछि हो।  ""यो दुर्व्यवहार हामीले के लगाउँछौँ भन्नेबारे होइन  यो हामीले के गर्छौँ भन्नेबारे पनि होइन "" उनले भनिन्।  ""यो  तिनीहरूले तपाईँलाई चुप लगाउने र नियन्त्रणमा राख्ने  अनि तपाईँ उनीहरूको अधिनमा हो भनेर अनुभव गराउन खोज्ने चाहनाको परिणाम हो।"" प्राध्यापक जेन मोन्कटन-स्मिथ ज्यान मार्ने गतिविधि रोक्ने उपायका सम्बन्धमा केन्द्रित भएर अनुसन्धान गर्दैछिन्।   उनका अनुसार महिलाविरूद्धको हिंसाको प्रवृत्ति पहिला केही सामान्यजस्तो देखिने गतिविधिबाट आरम्भ भएर गम्भीर यौन दुर्व्यवहारसम्म पुग्ने गर्छ।  त्यसैले उनी अनलाइनमा हुने दुर्व्यवहारहरूकाबारे सधैँ प्रहरीमा उजुरी गर्न सुझाउँछिन्। किनकी त्यसो गर्दा त्यस्ता व्यक्तिको नाम अभिलेखमा रहिरहन्छ। ""बलात्कार सामान्यस्तरको अपराध होइन  मानिसको हत्या सामान्यस्तरको अपराध होइन "" प्राध्यापक जेन मोन्कटन-स्मिथले एमिलीलाई भनिन्।  ""स्थितिले गम्भीर अवस्थामा पुग्नु अघि त्यसका  विभिन्न सङ्केत  व्यवहार र प्रवृत्तिहरू देखिने गर्छन्  तर प्रायः त्यस्ता सङ्केत र गलत प्रवृत्तिहरूको प्रतिरक्षा गर्ने गरिन्छ  माफी माग्ने गरिन्छ  र त्यस्को औचित्य पुष्टी गर्ने प्रयास गरिन्छ र दोष पीडितकै पनि हो की भन्ने देखाउन खोजिन्छ।"" उनीहरूबीचको संवादपछि एमिलीले अनलाइनमा आफू विरुद्ध भएका दुर्व्यवहारबारे प्रहरीमा उजुरी दिइन्।  र आफ्नो भोगाइबारे बताइरहँदा अनपेक्षित रूपमा आफू विचलित हुन पुगेको अनुभव पनि गरिन्।  एमिलीले आफ्नो कार्यक्रममा कुरा गरेका सबै स्कूले छात्राहरूले अनलाइनमा आफूलाई नग्न तस्बिर र अश्लील सन्देशहरू पठाइने गरेको बताए एकजना प्रहरीले अधिकृतले अन्य मानिसहरूले पनि त्यस्तो दुर्व्यवहारबारे उजुरी दिएका  ति दुर्व्यवहार गर्ने पुरुषहरूलाई पत्ता लगाउन सकिने बताए।  र त्यस्ता उजुरीमा कसैलाई पछ्याउर हैरान पार्दै दुःख दिएको भन्ने देखिएमा त्यस्तालाई कारबाही गर्न सकिने पनि उनीहरूले बताए।  तर ती प्रहरी अधिकृतहरूबाट छुट्टिएपछि उनले के आफूले साँच्चिकै कोही पक्राउ परुन् भन्ने चाहेको हो त भन्ने द्विविधाको अवस्थामा आफू रहेको अनुभव गरिन्।   उनले भनिन्  ""मैले उनीहरूले आफूहरूले गल्ती गरेको हो भन्ने महसुस गरून् भन्ने मात्र चाहेकी थिएँ जसले गर्दा म यो सबैबाट पार पाउन सक्ने थिएँ।""  सन् २०२१ मा एमिलीले संसद्‌मा दुर्व्यवहारको अनुभव सुनाउँदै भाषण दिएकी थिइन्।   र अनलाइन सुरक्षा सम्बन्धी विधेयकमा इन्टरनेट मार्फत पिडितलाई नग्न तस्बिर  देखाउने व्यवहारलाई नयाँ अपराधका रूपमा समेटिएको छ र त्यसकालागि अधिकतम दुई वर्षको जेल सजाय हुने व्यवस्था गरेको छ।  तल्लो सदनका सांसदहरूले स्वीकृत गरिसकेको उक्त विधेयक अब माथिल्लो सदनमा जानेछ।  एमिलीले यसबारे अभियान चलाए तापनि अहिले उनले के कानुन फेरिनु मात्र समाधान हो त भन्ने सोचिरहेकी छन्। बन्दी महिलाको जबरजस्ती 'कौमार्य परीक्षण' अनलाइन सुरक्षा सम्बन्धी अभियानकर्मी सेयी अकिवोवो भन्छिन् कानुनले सघाउने भए तापनि शिक्षाले महत्वपूर्ण भूमिका खेल्छ र सामाजिक मूल्य मान्यतामा आउने परिवर्तनले पनि।  ""हामीले एक कदम पछाडि हटेर 'यसको स्रोत कहाँ छ?' भनी सोच्नुपर्छ। र यो पुरुषहरूको व्यवहार परिवर्तनसँग सम्बन्धित कुरा हो। यो स्वस्थ सम्बन्ध के हो भनेर उनीहरूलाई बुझाउने कुरा हो। र यो पूर्वस्वीकृति के हो भनेर उनीहरूलाई बुझाउने कुरा हो "" उनले भनिन्।  महिला विरुद्धको हिंसा रोक्ने अभियनामा सक्रिय एक समूह 'एन्ड भायोलेन्स अगेन्स्ट  विमिन्' की निर्देशक एन्ड्रिया साइमनले महिलामा दोष पोख्ने अवस्थाबाट समाज अघि बढ्नुपर्ने बताए।  ""सबैकुरा महिलामा र उनको व्यवहारमा केन्द्रित छ र परिवर्तन हुनुपर्ने ठूलो कुरा त्यही हो "" उनले भनिन्।  एमिलीले आफूले अनलाइनमा बेहोरेका दुर्व्यवहारसँग जुध्ने कुरा आफूले जीवनमा गरेका कठिनमध्येको काम भएको बताउँछिन्।  यस क्रममा उनले पुराना खराब अनुभवको मानसिक असरसँग  जुझ्नु पर्ने भएकाले मनोवैज्ञानिक परामर्शहरू पनि लिइन्।  ""मैले झेलेका कुरा मैले जीवनको पाटोको रूपमा लिएँ  मैले जति बढ्ता त्यसबारे कुरा गरेँ त्यति धेरै मैले त्यो बोझ -त्यस बेला वा अहिले- बोकेर बस्नु हुन्न भन्ने आत्मसात गरेँ "" उनले भनिन्।  ""मैले अझै त्यो कुरा सिक्दैछु र आफैमा मेहनत गरिरहेकी छु र सधैँ गरिरहनेछु। सधैँ यौन दुर्व्यवहारमा परेँ भनेर अहिले जे मैले गरिरहेको छु त्यो छाड्नेवाला छैन। परिवर्तन हुनुपर्ने हाम्रो व्यवहार होइन  उनीहरूको हो। मैले आफूलाई दोष दिनु हुँदैन।"" 2023 बीबीसी। अन्य वेबसाइटका सामग्रीहरूका लागि बीबीसी जिम्मेवार छैन।  "
38,https://www.bbc.com/nepali/news-64647399,"पृथ्वीबाट प्रक्षेपित भूउपग्रहहरूले आफ्नो गन्तव्यमा जाने क्रममा रात्रिकालीन आकाशमा एउटा गतिशील र चम्किलो ताँती बनाएका छन्। ,अनि यो पनि",इलोन मस्कको स्वामित्वमा रहेको स्पेसएक्स कम्पनीले पठाएका ती भूउपग्रहहरू युरोपमा राति सजिलै देखिएका थिए।  स्पेसएक्सको स्टारलिङ्क परियोजनाका ३ ८०० वटाभन्दा बढी भूउपग्रहले पृथ्वीको परिक्रमा गरिरहेका छन्। गत आइतवार प्रक्षेपित नयाँ भूउपग्रहरू पनि त्यही परियोजनाका भाग हुन्।  अन्तरिक्षबाट विश्वभरि उपलब्ध हुनेगरी तीव्र गतिको इन्टरनेट सेवा उपलब्ध गराउने उद्देश्यले एउटा सबल र प्रभावकारी सञ्जाल बनाउन ती भूउपग्रहहरूको प्रयोग भइरहेको छ।  ती भूउपग्रहहरूले 'लो-अर्थ अर्बिट' अर्थात् पृथ्वीवरिपरि रहेको तल्लो कक्षमा रहेर पृथ्वीको परिक्रमा गरिरहेका छन्।  हेर्नुहोस् यो भिडिओ।  2023 बीबीसी। अन्य वेबसाइटका सामग्रीहरूका लागि बीबीसी जिम्मेवार छैन।  
39,https://www.bbc.com/nepali/articles/cye84wdgnxzo,बलुन विवादका कारण अमेरिका र चीनबीच विवाद बढ्दै जाँदा विश्व समुदाय पनि दुई कित्तामा विभाजित भएको छ। ,"अमेरिकी राष्ट्रपति जो बाइडनले शुक्रवार समेत सन्दिग्ध चिनियाँ जासुसी बलुनलाई गोली हानेकोमा ""कुनै माफी नमाग्ने"" अडान दोहोर्‍याए।  जसको केही घण्टामा चिनियाँ विदेश मन्त्रालयले अमेरिकाले ""तनाव बढाउँदै वार्ताको लागि अनुरोध गर्न नसक्ने"" जनायो।   चीनले अमेरिकी आकाशमा भेटिएका बलुनहरू जासुसी नभएको दाबी गरिरहँदा अमेरिकाले आफ्नो आरोपलाई समर्थन गर्ने थप विवरणहरू खुलासा गरिरहेको छ।  यस मामिलामा वासिङ्टन र बेइजिङले एकअर्काप्रति जनाएका प्रतिक्रियालाई अन्य देशहरूले भूराजनीतिक स्थिरता र राष्ट्रिय सुरक्षाको कसीमा नजिकबाट नियालिरहेको जनाएका छन्।  दुई देशबीचको सम्बन्धलाई नजिकबाट नियालिरहेका पर्यवेक्षकहरूले दुई देशबीचको सम्बन्धमा बढ्दै गएको खाडल कम गर्न चुनौती हुने बताएका छन्।  कतिपयका लागि बलुन प्रकरणले धेरै देशहरूलाई चीनको निगरानी क्षमतालाई लिएर चिन्ता बढाएको छ।  किनभने सरकारहरूले चीनले गर्ने निगरानीबारे आफूलाई थाहा नभएका विषयहरूको मूल्याङ्कन गर्नुपर्ने आवश्यकता छ। अमेरिकाले चिनियाँ बलुन खसालिदिएपछि यसै साता अमेरिकाको एउटा प्रमुख सहयोगी देश जापानले समेत आफ्नो आकाशमा विगतमा देखिएका अज्ञान बस्तुको पुन: विश्लेषण गरिएको जनाएको छ।  जसमध्ये तीनवटा चिनियाँ जासुसी बलुन रहेको आफूहरूलाई “बलियो आशङ्का” रहेको अधिकारीहरूले बताएका छन्।  चीनले आफ्नो भूमि दाबी गर्दै आएको अर्को अमेरिकी साझेदार ताइवानको आकाशमा पनि विगतमा दर्जनौँ चिनियाँ सैन्य बलुनहरूले जासुसी गरिरहेको एकजना ताइवानी अधिकारीलाई उद्धृत गर्दै फाइनान्सिअल टाइम्सले जनाएको थियो।  पछि ताइवानको रक्षा मन्त्रालयले आफ्नो भूभागमा चिनियाँ मौसम सम्बन्धी बलुनहरू मात्रै देखिएको प्रष्टीकरण दियो।  यद्यपि ताइवानले आफ्नो हवाई क्षेत्रमा कुनै पनि शङ्कास्पद सैन्य वस्तुहरू देखिए गोली प्रहार गर्न कुनै हिचकिचाहट नहुने चेतावनी दिएको छ।  “अरू देशले विगतमा के हुन्थ्यो भनेर थाहा पाएका थिइनन्। अब उनीहरूले थाहा पाए। यसले अरू देशहरूको हकमा बुझाइमा रहेको खाडल उजागर गरेको छ। र चीनले यो खाडलको फाइदा उठाएको कुरा नौलो होइन ” कार्नुगी चाइनाका गैरआवासीय अनुसन्धानकर्ता इयान चोङ भन्छन्।  अमेरिकी दाबीमा विश्वास गर्नेहरूले चीनको निगरानी क्षमताको कम आकलन भइरहेको ठानेका छन्।  “यसले के देखाउँछ भने चीनको जनमुक्ति सेनाले जुनसुकै प्रविधि र मिसन प्रयोग गरेर चीनको शक्ति प्रदर्शन गर्ने क्षमता देखाउन  निगरानी गर्न र अमेरिकालाई जोखिममा पार्न जे पनि गर्न सक्छन् ” अमेरिकी विदेश मन्त्रालयका पूर्व अधिकारी ड्रु थम्सनले भने।  उनले चीनले आफ्नो प्रतिष्ठामा पर्न सक्ने प्रभाव  अन्तर्राष्ट्रिय कानुनको दायित्व लगायतका विषयहरूलाई प्राथमिकता नदिई यस्ता गतिविधि गरिरहेको दाबी गरेका छन्। अन्तर्राष्ट्रिय समुदायले यस विषयमा ठूलो विरोध नजनाउँदा विश्व थप असुरक्षित हुने दाबी गर्दै ड्रु थम्सनले अन्तर्राष्ट्रिय कानुनको कमजोरी समेत उजागर गरेको बताए।  कतिपय जानकारहरूले यस मामिलामा जनाएको प्रतिक्रिया विश्वको शक्ति राष्ट्र बन्ने प्रयास र त्यसका लागि विश्वास जित्ने चीनको प्रयत्न सुहाउँदो नभएको टिप्पणी गरेका छन्।  चीनले समेत उक्त बलुन मौसम अध्ययनका लागि छोडिएको गैरसैनिक दाबी गरे पनि त्यसलाई पुष्टि गर्ने थप प्रमाणहरू सार्वजनिक गर्न सकेको छैन।  बलुन कुन कम्पनीले उडाएको थियो भन्नेजस्ता विवरण बाहिर आएका छैनन्।  पारदर्शिताको अभावका कारण मानिसहरूमा थप शङ्का बढेको अनुसन्धानकर्ता चोङ बताउँछन्।  यस घटनासँगै बेइजिङले पनि विगतमा अमेरिकाले चीनमा १० वटा जासुसी बलुन उडाएको दाबी गरेको छ।  अमेरिकाले अस्वीकार गरेको यस्तो दाबीले मानिसहरूलाई थप दोधार बनाएको चोङ बताउँछन्।  “एक अर्काको देशमाथि बलुन उडाउने स्वीकार्य अभ्यास भएको कुरा चीनले बताउन खोजेको हो?” चोङको प्रश्न छ।  यस्तो दाबी आफ्नो सार्वभौमसत्तामा कुनै सम्झौता नगर्ने चिनियाँ अडान विपरीत मात्र नभई कुनै पनि आरोपलाई अर्को आरोप लगाएर खण्डन गर्ने शैली भएको थम्सन बताउँछन्।  तर यस मामिलामा अमेरिकाले जनाएको प्रतिक्रियाले चीनको पक्ष लिइरहेकाहरूलाई समेत निराश बनाएको छ।  यसै साता उत्तर अमेरिकी क्षेत्रको आकाशबाट खसालिएका तीनवटा अन्य वस्तुहरू विदेशी जासुसी उपकरण नभएको अमेरिकी अधिकारीहरूले स्वीकार गरेका छन्।  आफ्ना निर्णयको प्रतिरक्षा गर्दै अमेरिकी राष्ट्रपति बाइडनले व्यावसायीक वायुयानहरूको सुरक्षा र संवेदनशील क्षेत्रमा जासुसी गर्न सक्ने भएका कारण ती वस्तुहरूलाई खसालिएको बताएका छन्।  बेइजिङस्थित थिङ्क ट्याङ्क सेन्टर फर चाइना एण्ड ग्लोबलाइजेनका उपाध्यक्ष भिक्टर गाओ अमेरिकाले “आवश्यकता भन्दा बढी प्रतिक्रिया” जनाएर बलुनहरू खसालेको बताउँछन्।  2023 बीबीसी। अन्य वेबसाइटका सामग्रीहरूका लागि बीबीसी जिम्मेवार छैन।  "
40,https://www.bbc.com/nepali/news-64658857,"माघ १ गते ७२ जनाको ज्यान जानेगरी पोखरामा भएको यती एअरलाइन्सको विमान दुर्घटनाको जाँच गर्न गठित आयोगले बुधवार प्रारम्भिक प्रतिवेदन सार्वजनिक गरेसँगै दुर्घटनाको कारणबारे विभिन्न कोणबाट विश्लेषण भइरहेको छ। ,'धेरै कारण हुनसक्छन् तर दोष ,विमानचालकमाथि,',यो पनि हेर्नुहोस्","आयोगका अनुसार बुधवार सार्वजनिक प्रतिवेदन ""प्रारम्भिक मात्र भएकाले"" थप अध्ययन जारी रहनेछ।  प्रतिवेदनमा आयोगले ""मानवीय कमजोरी"" का कारण ‍दुर्घटना भएको हुनसक्ने सङ्केत गरेको छ तर त्यस्तो निष्कर्ष भने निकालेको छैन।  उक्त प्रतिवेदनको अध्ययन गरेका एक वरिष्ठ विमानचालकले प्रतिवेदनको विवरण हेर्दा ""यान्त्रिक गडबडी""ले दुर्घटना भएको जस्तो देखिएको बीबीसीलाई बताएका छन्।  यद्यपि आयोगका सदस्यहरूका भनाइमा ""दुर्घटनाको मुख्य कारण पत्ता लगाउन थप अध्ययन आवश्यक"" देखिएको छ।  उक्त दुर्घटना नेपालको आन्तरिक उडानमा भएको सबैभन्दा घातक विमान दुर्घटना हो।  बुधवार सार्वजनिक प्रतिवेदनमा आयोगले उक्त जहाजको विवरणदेखि त्यस दिन त्यो जहाजले गरेका उडानहरूको विवरण समेटेको छ।  त्यस्तै चालकलगायतको व्यक्तिगत विवरण  मौसमसम्बन्धी जानकारी  जहाज दुर्घटना भएको स्थानको जानकारी  फ्लाइट रेकर्डरमा भएका विवरणका अंशजस्ता कुराहरू प्रतिवेदनमा समाविष्ट छन्।  फ्लाइट डेटा रेकर्डर (एफडीआर) तथा ककपिट भोइस रेकर्डर (सीभीआर) मा रेकर्ड भएका विवरणका आधारमा काठमाण्डू विमानस्थलबाट उडेर पोखरामा दुर्घटना हुँदाका बेलासम्मका घटनाक्रमलाई प्रतिवेदनमा क्रमैसँग उल्लेख गरिएको छ।  उक्त प्रतिवेदनले उडान सुरक्षासम्बन्धी अन्तरिम सिफारिस दिनुका साथै विस्तृत अनुसन्धानका लागि दायरा पनि तय गरेको छ। प्रतिवेदनमा पोखरा अन्तर्राष्ट्रिय विमानस्थलमा तत्कालका लागि प्रवेशबिन्दु रनवे 'वनटू'तर्फबाट उडान गर्नेबारेमा त्यहाँको अध्ययन गराएर मात्र गराउन नेपाल नागरिक उड्डययन प्राधिकरणलाई सिफारिस पनि गरिएको छ।    अब आयोगले सोही दायरामा केन्द्रित भएर अनुसन्धान गर्ने आयोगका सदस्यसचिव बुद्धिसागर लामिछानेले जानकारी दिए। प्रारम्भिक प्रतिवेदनमै अबको अनुसन्धानको दायरा के हुन्छ भन्ने उल्लेख गरिएको छ।  त्यसमा उल्लेख भएको विवरणअनुसार उक्त जहाज अवतरण गर्ने बेलामा जहाजका दुवै इन्जिनका प्रोपेलरहरू फेदरको अवस्थामा किन गए भन्ने भन्ने एउटा दायरा तय गरिएको छ।  त्यस्तै दोस्रो दायरामा त्यस्तो अवस्था आउनुमा मानवीय कारण थियो कि भन्ने हेरिनेछ।  तेस्रो दायराका रूपमा स्वचालित नभई विमानचालक आफैँले हेरेर जहाज अवतरण गराउने प्रवृत्ति तथा पोखरामा आन्तरिक र अन्तर्राष्ट्रिय विमानस्थल एकसाथ सञ्चालनसम्बन्धी कुरालाई पनि दुर्घटनासँग जोडेर अनुसन्धान गरिनेछ। Airports in Nepal ""अबको हाम्रो अनुसन्धान यी तीनवटा विषयमा केन्द्रित हुनेछ। त्यसका लागि हामीले अन्तर्राष्ट्रिय विज्ञहरू वा प्रविधिको सहयोग लिनुपरे पनि लिन्छौँ "" आयोगका सदस्यसचिव लामिछानेले भने।  एक साताअघि नै उक्त आयोगले वक्तव्यमार्फत् जहाज दुर्घटनामा पर्नुको प्रारम्भिक कारण 'बेस लेगमा दुवै इन्जिनका प्रोपेलरहरू फेदरमा गएको देखिएको' जनाएको थियो।  अहिलेको प्रारम्भिक प्रतिवेदनमा त्यो अवस्था आउनुपूर्व चालकहरूबीच भएको संवाद र त्यसपछिको संवादलाई समेत उल्लेख गर्दै त्यसको विस्तृत विवरण दिइएको छ।  प्रतिवेदनका अनुसार उक्त जहाजका मुख्य चालक क्याप्टेन कमल केसी सहचालकको सीटमा बसेका थिए भने सहचालक अञ्जु खतिवडा मुख्य चालकको सीटमा बसेकी थिइन्। प्रशिक्षक पाइलट समेत रहेका केसीले खतिवडालाई निर्देशन दिइरहेका थिए।  तर अन्तिम अवस्थासम्म पनि ""इन्जिनमा पावर नआएपछि"" केसीले नै जहाज अवतरणको ""कमान्ड"" सम्हालेका थिए।  कतिपयले मुख्य विमानचालक सहचालकको सीटमा बसेर निर्देशन दिएको कुरामाथि पनि प्रश्न उठाएका छन्।  यद्यपि वरिष्ठ पाइलट वाईके भट्टराई ""हवाई संस्कृतिमा त्यो नौलो कुरा नभएको"" बताउँछन्।  ""यो हवाई संस्कृतिबारे जानकारी नभएकाले मात्र भन्ने कुरा हो। यस्तो चलनलाई सामान्य मानिन्छ "" उनले भने।  उनी आफूले पनि अरू विमानचालकलाई त्यसरी प्रशिक्षण दिएको बताउँछन्।  आयोगको प्रारम्भिक प्रतिवेदनले यसअघि सार्वजनिक भइसकेका कतिपय कुराहरूलाई पुष्टि गरेको छ।  जस्तो पोखराको नयाँ अन्तर्राष्ट्रिय विमानस्थलको पश्चिमी प्रवेशबिन्दु अर्थात् धावनमार्ग 'वनटू' बाट अवतरण गर्न उक्त विमानले मागको कुरा यसअघि नै सार्वजनिक भएको थियो।  Nepal aviation accidents तर सुरुमा पोखरा विमानस्थलसँगको सम्पर्कमा एअर ट्राफिक कन्ट्रोलर (एटीसी) ले जहाजलाई पूर्वतर्फको छेउ अर्थात् रनवे 'थ्रीजीरो'बाट  अवतरण गर्न निर्देशन दिएका थिए।  तर चालकहरूको अनुरोधमा त्यसलाई पश्चिमतर्फको प्रवेशबिन्दुबाट अवतरणको अनुमति दिइएको थियो। त्यस्तै चालकले आफैँले हेरेर अवतरण गराउनेगरी जहाजलाई जमिनतर्फ ल्याउँदै गरेको पहिले नै सार्वजनिक भइसकेको कुरालाई पनि प्रतिवेदनले पुष्टि गरेको छ। प्रतिवेदनमा विमानले सावधानी जनाउने सङ्केतहरूलाई चालकहरूले ""वास्ता नगरेको""तर्फ पनि सङ्केत गरिएको छ।  यस्ता विभिन्न आधारहरू हेरेर ""मानवीय त्रुटि""तर्फ प्रतिवेदनले सङ्केत गरेको देखिन्छ।  यद्यपि लामिछाने कुन त्रुटिका कारण दुर्घटना भयो भन्नेबारे तोकिएका दायरामा बसेर थप अध्ययन हुने बताउँछन्। वरिष्ठ विमानचालक क्याप्टेन वाईके भट्टराई ""इन्जिन फेल हुँदैमा प्रोपेलर फेदर"" नहुने बताउँछन्। ""फेदर गर्दा म्यानूअल (हातले नै) नै गर्नुपर्ने हुन्छ  इन्जिन फेल हुँदैमा फेदर हुँदैन त्यो पनि दुवै प्रोपेलर फेदरिङ हुने भन्ने कुरा अलि अनौठो छ "" उनले भने। प्रारम्भिक प्रतिवेदन हेर्दा आफूलाई ""मानवीय भन्दा पनि बढी यान्त्रिक गढबढी हो कि भन्ने शङ्का गर्ने ठाउँ भएको जस्तो लागेको"" उनले बताए।  तर नेपालमा भएका दुर्घटनामा प्राय: पाइलटमाथि दोष थोपरिने गरेको उनी बताउँछन्।  ""जहाज बनाउने कम्पनी  इन्जिन बनाउने कम्पनी  जहाज बनाउने देश  त्यो चलाउने कम्पनी सबै आफूमाथि दोष नआओस् भन्ने चाहन्छन् "" उनले भने।  ""त्यस्तो बेलामा दोष पाइलटमाथि लगायो भने त उनीहरूले आफ्नो प्रतिरक्षा गर्ने अवस्था हुँदैन। त्यसैले यी सबै पक्षलाई हेरेर निष्पक्ष जाँच हुनुपर्छ।"" उनले सबै पक्षका स्वार्थलाई समेत दृष्टिगत गरेर ""निष्पक्ष"" जाँच गर्नसके मात्र यथार्थ बाहिर आउने धारणा व्यक्त गरे।  Phase-wise aviation accidents in Nepal पोखरामा भएको दुर्घटनामा विमानमा सवार सबै जनाको मृत्यु भएको भए पनि ७१ जनाको मात्र शव वा शरीरको अवशेष भेटिएको अधिकारीहरूले बताएका छन् विज्ञहरूका अनुसार एटीआरजस्ता विमानमा इन्जिनले घुमाउने पङ्खालाई प्रोपेलर भनिन्छ। जहाजलाई निश्चित गतिमा अघि तान्नका लागि प्रोपेलरमा हुने ब्लेडहरूको कोण परिवर्तन भइरहेको हुन्छ। दुर्घटना जाँच आयोगका सदस्य वरिष्ठ इन्जिनियर एकराजजङ्ग थापाले गत साता बीबीसीलाई दिएको जानकारीअनुसार विमान 'फेदर' गर्नु भनेको नौलो कुरा भने होइन। उनका अनुसार विमानको इन्जिनमा समस्या आए पाइलटले आफैँ पनि फेदर गर्न सक्छन्। त्यस्तै इन्जिन बन्द गर्नुअघि पनि विमान फेदर गर्न सकिन्छ। ''फेदर गर्नु भनेको कुनै आश्चर्य कुरा होइन। सामान्य प्रक्रिया नै हो '' गत साता उनले भनेका थिए। उनका अनुसार प्रोपेलरको ब्लेडहरू टेढो किसिमले बसे विमान अघि बढ्छ।  Playback of YT flight धार सीधा अगाडि फर्केर बस्यो भने विमान अघि बढ्दैन र त्यो अवस्थालाई नै फेदर भएको भनिन्छ।  जहाजलाई अघि नतान्ने अवस्थामा राख्नुलाई फेदर भनिन्छ। कुनै कारण आकाशमा इन्जिन रोकिए वा रोक्नुपरेमा विमान फेदर गर्नुपर्ने हुन्छ। पाइलटले गर्नेबाहेक इन्जिनमा समस्या आएको विमानले थाहा पाए स्वचालित रूपमा फेदर हुने पनि थापा बताएका थिए। ""दुई किसिमबाट यो (फेदर) हुन सक्छ। मानवीय त्रुटि पनि हुनसक्छ … अन्य समस्या आएर पनि होला भन्ने कुरा हो। तर दुई वटाकै (दुवै इन्जिन एकैपटक फेदर हुने) सम्भावना कम हुन्छ। त्यसैले ठ्याक्कै के कारणले (त्यस्तो) भयो भन्ने हालसम्म अनुसन्धानकै क्रममा छ '' थापाले बीबीसीसँग भनेका थिए। विज्ञहरूका भनाइमा प्रोपेलरको कोण परिवर्तन भएपछि विमानको पङ्खाले हावा काट्ने प्रक्रिया रोकिन्छ र त्यसले विमानको उड्ने शक्ति गुम्छ। ATR-72 worst crashes ’१३ वर्षको उद्धारकार्यमा मैले यस्तो घटना पहिलो पटक देखेँ’ यति एअरलाइन्सको विमान खसेको ठाउँमा जे देखियो  के मोबाइल फोन वा चट्याङका कारण विमान दुर्घटना हुन्छ? 2023 बीबीसी। अन्य वेबसाइटका सामग्रीहरूका लागि बीबीसी जिम्मेवार छैन।  "
41,https://www.bbc.com/nepali/articles/cw5pp71pzqno,"बुधवार राति काठमाण्डूको बुद्धनगरस्थित आफ्नै घरमा आगोले पोलेर गम्भीर घाइते भएकी हरिकला भण्डारीको निधन भयो। उनका छोरा, नेपाली कांग्रेसका सांसद चन्द्र भण्डारी शरीरमा ३० प्रतिशत जलनसहित घाइते छन्। उपचारका लागि उनलाई आज बिहीवार भारतको मुम्बई लगिएको छ।","सांसद चन्द्र भण्डारीलाई उपचारको क्रममा लगिँदै 
 कारण - उनको श्वास नलीमा तातो हावा र धुवाँको कारण जलन भएको हुनसक्ने सम्भावना भएको बताइएको छ। काठमाण्डू उपत्यकाभित्र र बाहिरका अधिकांश जलनका बिरामीहरू सोझै या रेफर भएर पुग्ने अस्पतालहरूमध्ये एक हो कीर्तिपुर अस्पताल।
 उक्त अस्पतालले जारी गरेको विज्ञप्तिमा लेखिएको छ ''हालको श्रोत र साधनको अवस्थामा यथोचित उपचार नेपालमा सहज नहुने देखिएकाले देशबाहिर सुविधा सम्पन्न स्वास्थ्य संस्थामा यथाशीघ्र स्थानान्तरण गर्न सिफारिस गरिन्छ।'' अनुहारको भाग जल्दा श्वास नलीमा पर्नसक्ने गम्भीर असरको जोखिम कम गर्न अन्यत्र रेफर गरिएको बताउँछन् अस्पतालका जलन उपचार विभाग प्रमुख किरण नकर्मी। त्यसरी बन्द कोठामा आगलागी हुँदा त्यहाँ कार्बन मोनोअक्साइड ग्यास उत्पादन हुन्छ। कार्बन मोनोअक्साइड ग्यास र तातो धुवाँमा सास फेर्दा तिनको उच्च तापक्रमले मानिसको मुखदेखि श्वास प्रश्वास र फोक्सोसम्मै जलाउन सक्ने विज्ञहरू बताउँछन्। “त्यसरी भएको घाउ देखिँदैन। जो जलनमा पर्छन् उनीहरूको श्वास नली सुनिँदै गएर बन्द हुन्छ र मानिसको ज्यानसमेत जान सक्छ ” विज्ञ डा. नकर्मीले बताए। ""भण्डारीजीको श्वास नलीमा पनि त्यस्तै भित्री असर परेको छ भने तत्काल थाहा हुँदैन। त्यस्तो असरको सम्भावना ध्यानमा राखेर उपचारका लागि विदेश जान सुझाव दिएका हौँ। नेपालमा जटिल जलन उपचार गर्न पर्याप्त स्रोत साधन छैन ” उनले भने। उनका अनुसार अधिकांश जलनका घाइतेलाई फोक्सोमा न्युमोनिया देखिने र कृत्रिम श्वास दिनुपर्ने स्थिति आउन सक्छ। नेपालमा जलनका घाइतेहरूलाई उपचार गर्न भनेर बनाइएका सरकारी अस्पताल छैनन्। यद्यपि  पछिल्लो समय सबै खाले रोगको उपचार हुने सङ्घीय अस्पतालहरूमा ४ देखि ६ वटा शय्यासहित जलन विभाग छुट्याइएको अधिकारीहरू बताउँछन्। “हामीले बिरामीलाई सरकारी अस्पतालका 'बर्न युनिट'बाटै औषधोपचार गराउँदै आएका छौँ। त्यहाँ उपचार नहुने धेरै जलन भएका बिरामी छन् भने मात्र अन्यत्र पठाउने हो ” स्वास्थ्य मन्त्रालयका सचिव डा. रोशन पोख्रेलले बीबीसीसँग भने। उनले सङ्केत गरेको ‘अन्यत्र’ काठमाण्डूमा अवस्थित कीर्तिपुर अस्पताल र सुषमा कोइराला मेमोरियल अस्पताल हुन्। “हामीले गैरनाफामुखी र सामुदायिक अस्पतालहरूसँगको समन्वयनमा आम मानिसलाई जलनको उपचार सेवा दिइराखेका छौँ। हामीले ती अस्पतालहरूलाई वार्षिक रूपमा अनुदान वा अन्य सेवाहरू उपलब्ध गराइरहेका छौँ ” उनले जिकिर गरे। जलनका बिरामीहरूको शरीरका विभिन्न अङ्गहरूमा फरक फरक किसिमको जटिलता देखिने भएकाले “जनलकै लागि मात्र भनेर अस्पताल निर्माण नभएको” उनको तर्क छ।  उनले भने ”बनाइयो भने पनि 'इन्टिग्रेटेड' अस्पताल बनाउनु पर्छ। किनकि 'बर्न' बिरामीको स्वास्थ्यमा अन्य जटिलता पनि देखिने रहेछ। त्यसैले एउटा मात्र सेवाको बनाउनु हुँदैन रहेछ।'' सरकारले आफूले आवश्यक समन्वयन र सहयोग गरेको बताए पनि जलन उपचार विशेष अस्पतालहरू भने फरक मत राख्छन्। राज्य स्तरबाट जलनका बिरामीहरूलाई दिइनु पर्ने सेवा नदिइएको कीर्तिपुर अस्पतालका जलन विभाग प्रमुख डा. किरण नकर्मी गुनासो गर्छन्। उनी भन्छन् ”अस्पताल स्थापनामा नेपाल सरकारको सहयोग भएको थियो। विभिन्न तालिमहरू आयोजना गर्न पनि सहयोग प्राप्त भएको छ। सरकारकै पहलमा एसिड परेका कारण समस्या भएका बिरामीको नि:शुल्क उपचार हुँदै आएको छ। तर बिरामीको प्रकृति र सङ्ख्याको हिसाबमा यो पर्याप्त छैन।“ नेपाल सरकारले उक्त अस्पतालको लागि वर्षको ३० लाख रुपैयाँ बजेट तोकिदिएको भए पनि हालसम्म उक्त रकम चलाउन नपाएको नकर्मीले सुनाए।  हालसम्म विदेशी दाताहरूको सहयोगमा विपन्न नेपालीहरूलाई सहुलियत वा नि:शुल्क उपचार सेवा प्रदान गर्दै आएको उनले बताए।
 ''जति बिरामी आउँछन् त्यस अनुरूप संरचना नै छैन। जनशक्तिको पनि उस्तै अभाव छ। कहिलेकाहीँ हामीले हाम्रो जनशक्तिलाई विदेश पठाएर तालिम गर्नुपर्ने हुनसक्छ। त्यसमा पनि राज्यको भूमिका हुनसक्छ '' उनले भने।
 सुषमा कोइराला मेमोरियल अस्पतालले भने विभिन्न प्रस्तावहरू पेस गरी हालसम्म सरकारमार्फत् एक पटक ६० लाख रुपैयाँ र अर्को पटक ५० लाख रुपैयाँ प्राप्त गरेको त्यहाँकी शल्य चिकित्सक डा. रोजिना शिल्पकारले बीबीसीलाई जानकारी दिइन्।
 ''त्यसलाई हामीले १८ वर्षमुनिका बालबालिकाहरूको नि:शुल्क उपचार गर्न प्रयोग गरेका छौँ '' उनले भनिन्। विज्ञ डा. नकर्मी काठमाण्डू बाहिरका प्राय अस्पताल वा स्वास्थ्य संस्थाहरूमा जलनको प्राथमिक उपचारसमेत नहुनुलाई प्राथमिक समस्या ठान्छन्।
 
 ''जलेका मानिस टाढा टाढाबाट काठमाण्डू नै आउनु पर्दा उनीहरूले तत्काल पाउनुपर्ने उपचार र औषधि पाउँदैनन्। झन् सघन उपचारको लागि त यहीँ पनि विज्ञ जनशक्ति नै अभाव छ ” उनले भने।
 
 त्यस्तै सरकारी अस्पतालहरूमा स्थापित जलन विभागहरूमा यथेष्ट शय्या र “नर्स  फिजिओथेरापिस्ट  पोषणविद्  मनोविद्जस्ता विशेषज्ञ जनशक्ति पर्याप्त नहुनु”लाई अर्को ठूलो समस्याको रूपमा उनले व्याख्या गरे। जसका कारण १५ प्रतिशतभन्दा बढी जलेका बिरामीहरूलाई प्राय कीर्तिपुर वा सुषमा कोइराला अस्पतालमा नै पठाइन्छ।
 
 डा. रोजिना शिल्पकारका अनुसार जलनका घाइतेको स्थिति प्राय करिब पाँच/छ दिनपछि मात्र जटिल बन्दै जान्छ। चौबिस घण्टाभित्र उचित प्राथमिक उपचार गरेपछि उनीहरू हिँड्न वा डुल्न समेत सक्लान्। तर  जलेको अङ्गहरू समयसँगै पाक्दै जाने र त्यहाँ सङ्क्रमण सुरु हुने उनी बताउँछिन्।
 
 ''त्यसरी बिग्रिएको घाउ काटेर फाल्नु पर्छ। विकल्पको रूपमा घाइते स्वयंको अन्य अङ्गको छाला वा दान गरिएको छाला खोजेर जलेर फालेको भागमा राख्नुपर्छ '' उनले भनिन्। तर  अधिकांश अङ्ग जलेका बिरामीहरूको हकमा दान गरिएको छाला खोजिन्छ। नेपालभर कीर्तिपुर अस्पतालमा मात्र छाला ब्याङ्क हुनुलाई अर्को चुनौतीका रूपमा उनी प्रस्तुत गर्छिन्। “कृत्रिम छाला अर्को उपाय हो। तर  त्यो निकै महँगो हुन्छ। करिब १०/१० सेन्टिमिटरको कृत्रिम छाला करिब ४० देखि ६० हजार नेपाली रुपैयाँ पर्न जान्छ ” उनले भनिन्। त्यस्तै नेपालमा जलन विशेष आइसीयू नहुनु पनि जोखिमपूर्ण भएको उनको विचार छ। “नियमित सघन उपचार कक्षमै बिरामीको उपचार गर्छौँ। त्यसैमा बिरामीहरू बचाइरहेका छौँ। तर एकदम गहिरो जलन भएको छ भने हाम्रो स्रोत पर्याप्त नहुन पनि सक्छ ” डा. शिल्पकारले बताइन्। विशिष्टीकृत आइसीयू वा हप्ता दिन खोल्न नपर्ने 'ड्रेसिङ'हरू देशमै उपलब्ध नहुँदा “जति पनि खर्च गर्न सक्ने बिरामीहरूको पनि उपचार कठिन हुने” उनको बुझाई छ। “नेपालका 'बर्न' अस्पतालहरू थोरै पैसा र सीमित स्रोतसाधनबाट कसरी बिरामीलाई बचाउने भन्ने कुरामा केन्द्रित छौँ।'' नेपाल सरकारको तथ्याङ्क अनुसार नेपालमा वर्षेनी ६० हजार मानिसहरू जलनबाट बिरामी पर्छन्। प्राय हिउँद महिनामा अस्पतालहरूलाई जलनका घाइतेको चाप धान्न गाह्रो हुने अधिकारीहरू बताउँछन्। तीमध्ये प्राय बालबालिका तथा महिलाहरू हुने देखिन्छ। अस्पतालहरूको तथ्याङ्क अनुसार कीर्तिपुर अस्पताल र सुषमा कोइराला दुवै अस्पतालमा हरेक एक वर्षमा ६०० को हाराहारीमा जलन घाइतेहरूले उपचार गराउँछन्। त्यसको मतलब करिब दुई प्रतिशत जलनका बिरामी यी अस्पतालसम्म पुगेका छन्। ''बाँकी कहाँ जान्छन् वा उपचार पाउँछन्/पाउँदैनन् भन्ने थाहा छैन '' डा. शिल्पकारले भनिन्। यस्ता समस्या समाधानका ''सबै ठाउँमा सुविधा सम्पन्न विशिष्टीकृत अस्पताल बनाउन स्रोत र जनशक्ति नभए पनि दूर दराजमा जलनको प्राथमिक उपचार सुनिश्चित गरिनुपर्ने“ डा. किरण नकर्मी बताउँछन्। त्यस्तै 'रेफरल' प्रणाली व्यवस्थित गर्नुपर्ने उनको धारणा छ। 'रेफर' गर्नुअघि पनि आवश्यक उपचारबारे तालिम दिइनुपर्ने विचार पनि उनले अघि सारे। ''एउटा अस्पतालबाट अर्कोमा पुग्दा बिरामीले ज्यान गुमाउने स्थिति नहोस्।'' 2023 बीबीसी। अन्य वेबसाइटका सामग्रीहरूका लागि बीबीसी जिम्मेवार छैन।  "
42,https://www.bbc.com/nepali/articles/cv23dgl5n28o,राष्ट्रपति निर्वाचन अन्तर्गत दलहरूले शनिवार भावी राष्ट्रप्रमुखका लागि आआफ्ना उम्मेदवारहरूको मनोनयन दर्ता गराउँदै छन्।,राष्ट्रपति चुनावको परिणामले प्रचण्ड-ओली गठबन्धनको भविष्य निर्क्यौल गर्ने ठानिएको छ उक्त महत्त्वपूर्ण संवैधानिक पदका लागि हुने निर्वाचनले झन्डै दुई महिनाअघि निर्माण भएको वर्तमान सत्ता गठबन्धनको भविष्य सङ्कटतर्फ धकेलिदिएको कतिपय विश्लेषकहरूले टिप्पणी गरिरहेका छन्। नेकपा माओवादी केन्द्र र नेपाली कांग्रेससहितका आठ दलले शुक्रवार कांग्रेसका उम्मेदवारलाई समर्थन गर्ने निर्णय गरेका थिए।  त्यसप्रति प्रतिक्रिया दिँदै एमालेका नेताहरूले माओवादी केन्द्रले आफ्नो दलसँगको सहमति पालना नगरेर धोका दिइरहेको बताएका छन्।  राष्ट्रपतिका उम्मेदवार तय गर्न कांग्रेस र एमाले दुवै दलका बैठक बस्दैछ।  एमालेका नेता एवं पूर्व मन्त्री गोकर्ण विष्टले बीबीसीसँग भने  “राष्ट्रपतिको उम्मेदवार र सबै सन्दर्भमा पार्टीको पदाधिकारी बैठकमा समीक्षा गर्छौँ र एउटा निर्णयमा पुग्छौँ।”  सामाजिक सञ्जाल फेसबुकमा एमालेका अर्का नेता गोकुल बास्कोटाले सरकारमा ‘कथित वामपन्थी सहकार्य’ समाप्त भएको भन्दै एमाले अब आफ्नै लयमा अघि बढ्नुपर्ने टिप्पणी गरेका छन्।  निर्वाचन आयोगले राष्ट्रपति पदका उम्मेदवारहरूको मनोनयन दर्ता गर्ने समय शनिवार १० बजेदेखि ३ बजेसम्मका लागि तय गरेको छ।  निर्वाचन आयोगका अनुसार मनोनयन पत्र दर्ता भएका उम्मेदवारहरूको सूची शनिवार नै प्रकाशित गरिनेछ।  निर्वाचन आयोगका प्रवक्ता शालिग्राम शर्मा पौडेल भन्छन्  “शुक्रवार नै हामीले मतदाताहरूको अन्तिम नामावली प्रकाशित गरिसकेका छौँ। उम्मेदवार मनोनयन र निर्वाचन प्रयोजनका लागि कार्यालय स्थापना गरेर हामी तयार अवस्थामा छौँ।” आयोगले प्रकाशित गरेको मतदाताको सूचीमा राष्ट्रिय सभा र प्रतिनिधिसभाका गरी ३३२ जना र प्रदेश सभाका ५५० जना सदस्य रहेका छन्।  गणतन्त्र स्थापना भएयता नेपालमा दुई जना राष्ट्रपति निर्वाचित भएका छन् उम्मेदवारको विरुद्धमा उजुरी दिन १४ गते र त्यसबारेमा जाँचबुझ गरी निर्णय गर्नका लागि १५ गते सम्मको समय तोकिएको छ।  त्यसपछि प्रकाशित हुने उम्मेदवारहरूको नामावलीबाट कसैले नाम फिर्ता लिन चाहेको खण्डमा फागुन १६ गते समय दिइएको छ। त्यही दिन उम्मेदवारहरूको अन्तिम नामावली पनि प्रकाशित गरिनेछ।  मतदान गर्नका लागि भने फागुन २५ गते १० बजेदेखि ३ बजेसम्मको समय तय गरिएको छ।  मतदान सम्पन्न भएको केही घण्टाभित्रै परिणाम सार्वजनिक गर्ने लक्ष्य आफूहरूको भएको निर्वाचन आयोगका प्रवक्ता पौडेलले बताए।  निर्वाचन आयोगले राष्ट्रपति चुनावका लागि नयाँ बानेश्वरस्थित संसद् भवनमा निर्वाचन कार्यालय स्थापना गरेको छ।  प्रतिनिधिसभा र सातवटै प्रदेशसभाका सदस्यले त्यहाँ आएर फागुन २५ गते मतदान गर्नेछन्।  कानुनले निर्वाचन अधिकृतको प्रत्यक्ष रेखदेखमा राष्ट्रपति र उपराष्ट्रपति पदको निर्वाचन गराउनुपर्ने व्यवस्था गरेकाले सबै प्रदेशसभा सदस्य पनि भोट खसाल्न काठमाण्डू आउने प्रवक्ता पौडेलले बताए।  राष्ट्रपति विद्यादेवी भण्डारीको कार्यकाल आगामी फागुन २८ गते र उपराष्ट्रपति नन्दबहादुर पुनको कार्यकाल चैत ३ गते सकिँदैछ। संविधानअनुसार नेपालको राष्ट्रप्रमुखका रूपमा राष्ट्रपति रहन्छन्। राष्ट्रपतिको अनुपस्थितिमा राष्ट्रपतिको कार्यभारसमेत सम्हाल्ने जिम्मेवारी उपराष्ट्रपतिले पाउँछन्। संविधान तथा राष्ट्रपति तथा उपराष्ट्रपति निर्वाचनसम्बन्धी कानुनअनुसार मतभार निकाल्न नेपालको ताजा जनगणनाको नतिजा आवश्यक पर्छ। राष्ट्रपतिको निर्वाचन गराउने संवैधानिक जिम्मेवारी निर्वाचन आयोगको हो  पछिल्लो जनगणनाको अन्तिम विवरण सरकारलाई बुझाउन बाँकी नै रहेको भन्दै यसपाली विसं २०६८ सालको जनगणनालाई नै आधार बनाइएको छ।  अहिले सङ्घीय संसद्का सदस्यको मतभार ७९ र प्रदेशसभा सदस्यको मतभार ४८ रहेको छ। संविधानअनुसार सङ्घीय र प्रदेशसभातर्फका तत्काल कायम रहेका कुल सदस्य सङ्ख्याको बहुमत अर्थात् ५० प्रतिशत मत ल्याउने व्यक्ति राष्ट्रपति निर्वाचित हुनेछ। यदि पहिलो निर्वाचनमा कसैले ५० प्रतिशत मत नल्याए सबैभन्दा बढी मत प्राप्त गर्ने दुई उम्मेदवारबीच पुनः प्रतिस्पर्धा हुन्छ र बहुमत ल्याउने व्यक्ति राष्ट्रपति बन्छन्। दोस्रो निर्वाचनमा पनि ५० प्रतिशत कसैले ल्याउन नसकेमा पुनः मतदान हुनेछ र त्यसमा कुल सदर मतको सबैभन्दा बढी मत प्राप्त गर्ने व्यक्ति राष्ट्रपति हुनेछ। सबैभन्दा ठूलो दल नेपाली कांग्रेस र दोस्रो ठूलो दल नेकपा एमालेबीच लगभग १ हजार मतभारको अन्तर रहेको आँकडाहरूले देखाउँछ।  निर्वाचन  मनोनयन वा नियुक्ति हुने राजनीतिक पदमा बहाल रहेका व्यक्ति राष्ट्रपति निर्वाचित भएमा निजको त्यस्तो पद स्वतः रिक्त हुने संवैधानिक व्यवस्था छ। राष्ट्रपति निर्वाचनका क्रममा उम्मेदवारी दर्ता गर्दा उम्मेदवारको पाँचजना प्रस्तावक र पाँचजना समर्थक हुनुपर्ने व्यवस्था छ। त्यस्ता प्रस्तावक र समर्थकको नाम मतदाता नामावलीमा भने हुनुपर्नेछ। संविधानको धारा ६४ मा कस्तो व्यक्ति नेपालको राष्ट्रपति बन्न हुन सक्छ भन्ने योग्यता तोकिएको छ। उक्त धाराअनुसार सङ्घीय संसद्को सदस्य हुन योग्य भएको व्यक्ति राष्ट्रपति हुन सक्छ। राष्ट्रपति हुनका लागि ४५ वर्ष उमेर पूरा भएको नेपाली नागरिक हुनुपर्छ। कुनै कानुनले अयोग्य ठहर नगरेको व्यक्ति मात्र नेपालको राष्ट्रपति हुनसक्छ। यद्यपि योग्यता पुगे पनि नेपालको संविधानअनुसार दुई पटक राष्ट्रपति भइसकेको व्यक्ति तेस्रो पटक राष्ट्रपतिको उम्मेदवार बन्न पाउँदैन। उपराष्ट्रपतिका हकमा पनि सोही योग्यता लागु हुने संविधानको धारा ६९ मा व्यवस्था छ। संविधानको धारा ७० ले राष्ट्रपति र उपराष्ट्रपति फरकफरक लिङ्ग वा समुदायको हुने व्यवस्था गरेको छ। त्यसको अर्थ महिला राष्ट्रपति भए पुरुष उपराष्ट्रपति वा पुरुष राष्ट्रपति भए महिला उपराष्ट्रपति हुनुपर्छ। समुदायका हकमा नेपालको जातीय समुदाय अनुसार फरकफरक समूहको हुनुपर्छ। त्यस्ता समुदायलाई राष्ट्रपति तथा उपराष्ट्रपति निर्वाचनसम्बन्धी कानुनले समुदायका रूपमा दलित  आदिवासी जनजाति  खस आर्य  मधेसी  थारू वा मुस्लिम समुदाय रहेको व्याख्या गरिएको छ। उक्त प्रावधान लागु भएको प्रत्याभूति गर्नका लागि नेपालमा राष्ट्रपति र उपराष्ट्रपतिको निर्वाचन फरकफरक समय गर्ने अभ्यास छ।  निर्वाचन आयोगले उपराष्ट्रपति पदको चुनाव चैत्र ३ गते गर्ने गरी निर्वाचन कार्यक्रम सार्वजनिक गरिसकेको छ।  नेपालको संविधानको धारा २८९ ले राष्ट्रपति र उपराष्ट्रपतिसहित सङ्घीय र प्रदेशतर्फका उच्च पदहरूमा वंशजका आधारमा नेपालको नागरिकता पाएका व्यक्ति मात्र उम्मेदवार हुन पाउने व्यवस्था गरेको छ। प्रधानन्यायाधीश  प्रतिनिधिसभाका सभामुख  राष्ट्रियसभाका अध्यक्ष  प्रदेश प्रमुख  मुख्यमन्त्री  प्रदेशसभाका सभामुख र सुरक्षा निकायका प्रमुख पदमा पनि निर्वाचित  मनोनीत वा नियुक्ति हुन वंशजको आधारमा नेपालको नागरिकता प्राप्त गरेको हुनुपर्ने व्यवस्था उक्त धारामा गरिएको छ। राष्ट्रपति हुनका लागि कुनै गाउँपालिका वा नगरपालिकाको अन्तिम मतदाता नामावलीमा नाम समावेश भएको र कुनै लाभको पदमा नरहेको हुनुपर्ने व्यवस्था पनि छ। लाभको पद भन्नाले निर्वाचन वा मनोनयनद्वारा पूर्ति गरिने राजनीतिक पद बाहेक सरकारी कोषबाट पारिश्रमिक वा आर्थिक सुविधा पाउने पदलाई मानिएको छ।  नेपालको पहिलो राष्ट्रपति डाक्टर रामवरण यादव संविधान जारी नभएसम्म उक्त पदमा थिए नेपालमा २०६२/२०६३ को जनआन्दोलनपछि भएको राजनीतिक परिवर्तनका क्रममा गणतन्त्रात्मक शासन व्यवस्था अङ्गीकार गरिएको थियो।  संविधानसभाको पहिलो बैठकले रामवरण यादवलाई पहिलो राष्ट्रपतिका रूपमा निर्वाचित गरेको थियो।  दोस्रो संविधानसभाले नयाँ संविधान जारी गरेपछि यादव राष्ट्रपतिबाट बिदा भएका थिए।  गणतन्त्र नेपालको दोस्रो राष्ट्रपति विद्यादेवी भण्डारी संविधानसभाले नयाँ संविधान जारी गरेपछि निर्वाचित भएकी पहिलो राष्ट्राध्यक्ष हुन्।  विक्रम सम्वत २०७२ सालको कार्तिकमा उनी राष्ट्रपति निर्वाचित भएकी थिइन्।  नेपालको पहिलो महिला राष्ट्रप्रमुख रहेकी उनी विक्रम सम्वत २०७४ फागुनमा दोस्रो कार्यकालका लागि चुनिएकी थिइन्।  दुवै राष्ट्रपतिहरू आफ्नो कार्यकालमा कैयौँ राजनीतिक र क्षेत्राधिकारसम्बन्धी विवादहरूमा तानिएका थिए।  2023 बीबीसी। अन्य वेबसाइटका सामग्रीहरूका लागि बीबीसी जिम्मेवार छैन।  
43,https://www.bbc.com/nepali/articles/c72712wkx2ko,एक नाबालिगलाई जबरजस्ती करणी गरेको अभियोगमा मुद्दा खेपिरहेका क्रिकेट खेलाडी सन्दीप लामिछानेलाई यूएईमा हुने खेलमा सहभागी हुन जान अनुमति मागिएको निवेदन र महान्यायाधिवक्ताको कार्यालयको निवेदन सँगै राखेर आइतवार पेस गर्न सर्वोच्च अदालतले  आदेश दिएको छ। ,शुक्रवार न्यायाधीश ईश्वरप्रसाद खतिवडाको एकल इजलासले उक्त आदेश दिएको हो। यूएईमा आगामी साताबाट सुरु हुने आईसीसी विश्वकप लीग-२ शृङ्खलामा खेल्न विदेशयात्राको अनुमति माग गर्दै अदालतमा निवेदन प्रस्तुत गरिएको थियो। सर्वोच्च अदालतका प्रवक्ता विमल पौडेलले बीबीसीसँग भने  “आइतवार दुईवटै निवेदनसँगै राखेर पेस गर्नु भन्ने आदेश भएको छ।” लामिछानेलाई सर्तसहित रिहा गर्ने पाटन अदालतको आदेशलाई चुनौती दिँदै महान्यायाधिवक्ताको कार्यालयबाट सर्वोच्च अदालतमा दायर गरिएको निवेदन शुक्रवार हेर्न नभ्याइनेमा राखिएको थियो। उक्त मुद्दाको सुनुवाइ न्यायाधीश प्रकाशकुमार ढुङ्गाना र हरिप्रसाद फुयालको संयुक्त इजलासमा हुने कार्यसूची थियो। अदालतको आदेशकै कारण नेपाल क्रिकेट सङ्घले उनलाई यूएई शृङ्खलाका लागि राष्ट्रिय टोलीमा लामिछानेको समावेश गरेको छैन। टोली शनिवार यूएई जाने योजनामा छ।  यूएईमा नेपाल  यूएई र पपुवा न्यूगिनी सम्मिलित शृङ्खला यही फागुन १५ सोमवार बाट सुरु हुनेछ।  क्रिकेटर लामिछानेले एक दिनअगाडि मात्र आफू यूएईमा हुने शृङ्खलामा सहभागी हुन पाऊँ भन्दै निवेदन दिएका थिए। राष्ट्रिय क्रिकेट टोलीका कप्तान रहेका बेला एक नाबालिगलाई बलात्कार गरेको अभियोग लागेका लामिछानेलाई प्रहरीले हिरासतमा राखेर अनुसन्धान थालेको थियो। तर गत पुस २८ गते पाटन उच्च अदालतले २० लाख रुपैयाँ धरौटी लिई उनलाई तारेखमा रिहा गरिदिएको थियो। न्यायाधीशहरू ध्रुवराज नन्द र रमेश ढकालको इजलासले उनलाई तारेखमा छोड्ने आदेश दिँदा उल्लेख गरिएका थुप्रै बुँदाहरूमध्ये एउटामा लामिछानेलाई मुद्दाको छिनोफानो नभएसम्म विदेश जान रोक लगाइएको थियो। लामिछाने उक्त प्रतिबन्धात्मक बुँदा हटाउन माग गर्दै सर्वोच्च अदालतमा पुगेका हुन्। लामिछानेलाई विदेश जाने मात्र नभएर काठमाण्डू उपत्यका छाड्नुपरेको खण्डमा समेत काठमान्डू छोड्ने र फर्केर आउने मिति खुलाएर जिल्ला प्रहरी परिसरमा लिखित जानकारी दिनुपर्ने आदेश दिइएको थियो। सन्दीप लामिछानेमाथि लागेको मुद्दाको अर्को सुनुवाइ पनि शुक्रवार नै थियो। लामिछाने रिहा भएपछि नेपाल क्रिकेट सङ्घले उनलाई राष्ट्रिय क्रिकेट टोलीमा समावेश गरेको थियो।  काठमाण्डूमा आयोजित आईसीसी विश्वकप लीग-२ खेलेका उनले १३ विकेट लिँदै उत्कृष्ट प्रदर्शन गरेका थिए। तर महान्यायाधिवक्ताको कार्यालयले लामिछानेलाई पुनः थुनामा राखेर मुद्दा प्रक्रिया अगाडि बढाउनुपर्ने भन्दै पाटन उच्च अदालतमा पुनरावेदन दायर गरेको थियो। शुक्रवार तोकिएको उक्त मुद्दा न्यायाधीशद्वय प्रकाशकुमार ढुङ्गाना र हरि फुयालको संयुक्त इजलासले हेर्न भ्याएन। यसअघि नेपाल क्रिकेट सङ्घ (क्यान)ले लामिछानेलाई यूएईमा हुने खेलहरूमा सहभागी गराउने पहल अघि बढाएका विवरण आएका थिए। हाल अङ्कतालिकामा छैटौँ स्थानमा रहेको नेपालले विश्वकप लीग-२ का आठवटा खेल खेल्न बाँकी नै छ। नेपालले यूएईमा आफ्नो पहिलो खेल आगामी सोमबार पपुवा न्यूगिनीसँग खेल्दैछ। नेपाली क्रिकेट टोलीको एकदिवसीय मान्यता कायम राख्न उक्त प्रतिस्पर्धाका बाँकी खेलहरूमा जित हासिल गर्नु नेपालका लागि महत्त्वपूर्ण रहेको ठानिएको छ। प्रहरीका अनुसार पीडित भनिएकी किशोरी १७ वर्षकी छन् र उनले आफन्तको सहयोगमा गत भदौ २१ गते काठमाण्डूको गौशाला प्रहरी कार्यालयमा उजुरी दिएकी थिइन्। जिल्ला अदालतले लामिछानेविरुद्ध पक्राउ पुर्जी जारी गरेपछि गत भदौ २३ गते नेपाल क्रिकेट सङ्घको कार्य सम्पादन समितिले उनलाई राष्ट्रिय क्रिकेट टोलीबाट निलम्बन गरेको थियो। नेपालमा उजुरी दर्ता हुँदा उनी क्यारिबीअन लीग खेल्न जमैकामा थिए। आरोपहरू सार्वजनिक भएपछि उक्त लीगलाई बीचमै छाडेर केही समय सम्पर्कविहीन भएका लामिछाने त्यसको केही समयपछि नेपाल फर्केका थिए। प्रहरीले सन्दीप लामिछाने निर्धारित समयभित्र नेपाल नआएपछि उनी विरुद्ध इन्टरपोलमार्फत् सूचना पनि जारी गरेको थियो। त्यसपछि सन्दीपले पहिलो पटक फेसबुक स्टेटस लेख्दै आफूलाई फसाइएको र त्यसविरुद्ध कानुनी लडाइँ लड्ने जनाएका थिए। लामिछाने सन् २०२१ को डिसेम्बरमा नेपालको कप्तानमा नियुक्त भएका थिए। उनी पहिलो पटक सन् २०१९ मा क्यारिबीअन प्रीमिअर लीग (सीपीएल) को खेलाडी बोलकबोल प्रक्रिया (अक्शन) मा महँगो मूल्यमा सकारिएका थिए। उनले भारत  क्यारिबीअन  अस्ट्रेलिया  अफगानिस्तान  बाङ्ग्लादेश र पाकिस्तानका लीगमा खेलेका थिए। 2023 बीबीसी। अन्य वेबसाइटका सामग्रीहरूका लागि बीबीसी जिम्मेवार छैन।  
44,https://www.bbc.com/nepali/news-64754170,"टर्की र सिरियामा फेब्रुअरी ६ मा विनाशकारी भूकम्प आएपछि ट्विटरमा उक्त विपत्तिबारे अनेकौँ चर्चा भएका छन् अनि तस्बिर र भिडिओहरू प्रेषित भएका छन्। म्याग्निट्यूड ७.८ को उक्त भूकम्प र त्यसपछि आएका शक्तिशाली परकम्पका कारण भवनहरू भत्किँदा दुई देशमा गरेर ४४,००० जनाभन्दा बढी मानिसको ज्यान गएको छ। ,यो पनि हेर्नुहोस्","टर्की र सिरियामा भूकम्पका कारण ४४ ००० जनाभन्दा बढी मानिसको मृत्यु भएको छ उक्त भूकम्प अमेरिकाका कारण उत्पन्न भएको दाबी गरिएका लाखौँ पोस्टहरू सामाजिक सञ्जालमा देखा परेका छन्। धेरै चर्चित अर्थात् सामाजिक सञ्जालको भाषामा 'भाइरल' भएका केही सामग्रीमा अमेरिकाको अलास्का राज्यस्थित एउटा वैज्ञानिक परियोजना 'हार्प'का कारण टर्कीमा भूकम्प उत्पन्न भएको भन्ने मिथ्या दाबी गरिएको छ। 'हार्प' अमेरिकी सेनाको आर्थिक सहयोगमा सुरु भएको हाई-फ्रिक्वन्सी एक्टिभ अरोरल रिसर्च प्रोग्र्याम (एचएएआरपी) को सङ्क्षिप्त रूप हो।  अमेरिकी सेनाले सन् १९९० मा उक्त कार्यक्रम सुरु गरेको हो। सन् २०१४ देखि यूनिभर्सिटी अफ अलास्का फेअरब्याङ्क्सले हार्प सञ्चालन गर्दै आएको छ।  हार्पमा प्रयोग हुने ट्रान्समिटरले पृथ्वीको वायुमण्डल र अन्तरिक्षको मिलन हुने क्षेत्र आयनमण्डलको अध्ययन गर्छ। टर्कीमा केन्द्रबिन्दु भएर ठूलो भूकम्प गएपछि ट्विटरमा हार्पबारे लेख्ने नौला अकाउन्टहरूको सङ्ख्या ह्वात्तै बढ्यो।  बीबीसीले गरेको अनुसन्धानमा ट्विटरमा साढे पाँच लाख पटकभन्दा बढी हार्प उल्लेख गरिएको पाइयो। एउटा पोस्टमा यस्तो लेखिएको छः ""टर्कीमा जे भयो....उनीहरूले जीओ-इन्जिनियरिङ मौसम परिवर्तन हार्प प्रयोग गरे!""  अर्का एक जनाले चराहरूको भिडिओ हाल्दै भूकम्प जानुअघि तिनले ""अनौठो व्यवहार देखाएको"" टिप्पणी गरेका छन्। उनको प्रश्न छः के टर्कीमा हार्पबाट आक्रमण भएको हो? टर्की र सिरियामा ठूलो भूकम्प गएपछि सामाजिक सञ्जालमा मिथ्या सूचनाको बाढी आयो मानिसहरूले बादलको तस्बिर राख्दै भूकम्प जानुअघि टर्कीमा त्यस्ता बादलहरू देखा परेका र ती हार्पजनित भएको मिथ्या दाबी गरे।  ""हार्प परियोजनास्थलमा भएको अनुसन्धानमूलक उपकरणले प्राकृतिक विपद्हरू उत्पन्न गराउने वा तिनलाई बढाउने काम गर्न सक्दैन "" हार्पकी कार्यक्रम प्रबन्धक जेसिका म्याथ्यूजले बीबीसीलाई बताइन्।  यूनिभर्सिटी अफ मिशिगनमा जलवायु र अन्तरिक्ष विज्ञानका प्राध्यापक आरोन रिड्ली पनि म्याथ्यूजको भनाइसँग सहमत छन्।  ""हार्पले मौसममा प्रभाव पार्न सक्छ भन्ने कुनै वैज्ञानिक प्रमाण छैन "" उनले भने।  प्राकृतिक विपद् उत्पन्न गराएको आरोप हार्पमाथि लागेको यो पहिलो पटक भने हैन।  ""हार्प परियोजना कुनै गोप्य उद्देश्यका लागि सञ्चालित भएको मान्यता राख्नेहरूमाझ वर्षौँदेखि चर्चाको विषय बनेको छ। वैज्ञानिक र विज्ञहरूले मिथ्या भएको स्पष्ट पारेका छन् तर पनि हार्प धेरै प्राकृतिक प्रकोपहरूको कारक भएको चर्चा सधैँ हुँदै आइरहेको छ "" बीबीसी डिस्इन्फर्मेशन टीमका शायान सेर्दारीजादेले बताए।  हार्पले पृथ्वीको आयनमण्डलमा हुने अस्थिरताबारे अध्ययन गर्न खोजिरहेको छ स्थापना गर्दा हार्पको उद्देश्य सैन्य र नागरिक सञ्चार तथा न्याभिगेशन प्रणालीमा आयनमण्डलले कस्तो प्रभाव पार्छ भनेर अनुसन्धान गर्नु थियो।  प्राकृतिक रूपमै उत्पन्न हुने उपद्रवले पृथ्वीबाट प्रसार गरिने रेडिओ सङ्केतमा अवरोध पुर्‍याउन सक्छन्। जीपीएस स्याटलाइट  वाईफाई प्रणाली  अन्तरिक्षयान र रेडिओ सञ्चारजस्ता आधुनिक प्रविधिमा त्यस्तो सङ्केत प्रयोग गरिन्छ।   ""आयनमण्डलमा अशान्त प्रक्रियाहरू हुन्छन्...। तिनले रेडिओ तरङ्गहरूलाई सोसिदिन सक्छन् र सञ्चार गर्न सम्भव हुँदैन। आयनमण्डलमा रेडिओ सङ्केतहरू हराउँछन् "" प्राध्यापक रिड्लीले भने।  त्यस्ता उपद्रवहरूको पूर्वानुमान गर्न सकिँदैन। त्यसैले हार्पमा कार्यरत वैज्ञानिकहरू आयनमण्डलका ससाना खण्डलाई तताउन उच्च आवृत्तिका तरङ्गहरू उत्पन्न गर्ने हाई-फ्रिक्वन्सी रेडिओ ट्रान्समिटर प्रयोग गर्छन्।  त्यसो गर्दा प्रकृतिमा स्वाभाविक रूपमा हुने जस्तै अवस्था बन्छ र वैज्ञानिकहरूले त्यसको अध्ययन गर्न सक्छन्।  'हार्प' अमेरिकी सेनाको आर्थिक सहयोगमा सुरु भएको हाई-फ्रिक्वन्सी एक्टिभ अरोरल रिसर्च प्रोग्र्यामको सङ्क्षिप्त रूप हो जेसिका म्याथ्यूजका अनुसार तर त्यस्तो प्रक्रियाका कारण पृथ्वीमा  मौसमी परिघटना हुँदैन।  ""मौसमसँग सम्बन्ध भएका वायुमण्डलका दुईवटा तहले हार्पबाट  पठाइने रेडिओ तरङ्गहरू सोस्दैनन् "" उनले भनिन्।   कोर्नेल यूनिभर्सिटीमा पृथ्वी र अन्तरिक्ष विज्ञानका प्राध्यापक डेभिड हाइजल पनि हार्पले पृथ्वीको मौसममा प्रभाव नपार्ने मान्यतासँग सहमत छन्।  ""यी कुराहरूको एकअर्कासँग कुनै सम्बन्ध छैन "" उनले भने।  हार्पको रेडिओ ट्रान्समिटरले पृथ्वीको वायुमण्डल र अन्तरिक्षको मिलन हुने क्षेत्रको अध्ययन गर्छ ""विनाशकारी घटना भएपछि सामाजिक सञ्जालमा आशङ्कायुक्त अवधारणाहरू ह्वात्तै बढ्छन् "" शायान सेर्दारीजादेले भने।  सन् २०२२ मा बल्गेरियाको कार्लोभो सहरमा बाढी आउँदा सामाजिक सञ्जालमा हार्पका कारण ठूलो वर्षा भएको दाबी गरिएका पोस्टहरू देखा परेका थिए।  चीनमा सन् २०२१ मा बाढी आउँदा पनि हार्पमाथि औँला ठड्याइएको थियो हार्पकै कारण सन् २०२१ मा चीनमा विनाशकारी बाढी आएको र टर्कीमा ठूलो डढेलो फैलिएको दाबी गरिएको थियो।  गत वर्ष क्यारिबीअन र संयुक्त राज्य अमेरिकाको दक्षिणपूर्वी भागमा समुद्री आँधी इअन आउँदा पनि त्यसको दोष हार्पलाई लगाउँदै सामाजिक सञ्जालमा टिप्पणी गरिएको थियो।  टर्की र सिरियामा अहिले आएको विनाशकारी भूकम्पपछि हार्पबारे चर्चा फेरि चुलियो र यो सम्भवतः यहीँ टुङ्गिँदैन पनि।  तर पहिल्यै तथ्यहीन भनिसकिएको भाष्य फेरि प्रयोग गरेर शङ्काप्रधान अवधारणा पत्याउने व्यक्तिहरूले पुरानै कुरालाई प्रमाणका रूपमा प्रस्तुत गर्ने गरेको सेर्दारीजादेले बताए। भूकम्पमा टुहुरी भएकी नवजात बालिकालाई आफन्तले पाल्न थाले 2023 बीबीसी। अन्य वेबसाइटका सामग्रीहरूका लागि बीबीसी जिम्मेवार छैन।  "
45,https://www.bbc.com/nepali/articles/cye85wlzpl0o,"स्थान: सिंहदरबार,पत्रकार: पुरानो गठबन्धन बिउँतिन लागेको हो?,प्रधानमन्त्री प्रचण्ड: हैन, अहिले फाइनल भइसकेको छैन।",नेकपा एकीकृत समाजवादीका अध्यक्ष माधवकुमार नेपालसँगको संवादपछि बिहीवार दिएको उक्त जबाफ नै पुरानो गठबन्धन बिउँताउने विकल्पमा समेत छलफल थालेको प्रचण्डको स्वीकारोक्ति हो। उनको पार्टी नेकपा माओवादी केन्द्रले राष्ट्रपतिमा राष्ट्रिय सहमति खोज्ने सर्त अघि सारेयता कतिपयले आशङ्का गर्न थालेका थिए  त्यो कांग्रेसलाई राष्ट्रपति दिने बहाना हो। अर्का थरी नेकपा एमालेका अध्यक्ष केपी शर्मा ओलीले आफ्नो अनुकूलको पात्रलाई राष्ट्रपतिमा अघि नसारून् भन्ने दबाव दिन प्रचण्डले त्यस्तो प्रस्ताव राखेको भन्दै शङ्काको लाभ दिने गरेका छन्। तर राष्ट्रिय सहमतिको चरण नसकिँदै पुरानो गठबन्धन बिउँताउनेबारे प्रचण्ड आफै छलफलमा लाग्नुले त्यसभित्रको निहित उद्देश्य उदाङ्गो भएको टिप्पणी हुन थालेको छ। प्रचण्डसँगको छलफलपछि एकीकृत समाजवादीका अध्यक्ष नेपालले पत्रकारहरूलाई बताए अनुसार विभिन्न विकल्पमा छलफल भइरहेको छ र राजनीतिलाई ठिक दिशामा लग्ने  संविधान जोगाउने र राष्ट्रिय एकता बचाउने उत्तम विकल्पमा जानुपर्ने उनलाई लागेको छ।  पुरानो गठबन्धन बिउँताएमा थप राजनीतिक अस्थिरता उत्पन्न हुने सङ्केत देखिन्छ। तर गठबन्धन स्थिर बनाउन पाँच वर्षभित्र तीन जना प्रधानमन्त्री हुने गरी सहमतिको खोजी भइरहेको सन्देश बाहिरिएको छ। त्यसो भयो भने केन्द्रमा मात्र नभई प्रदेश सरकारहरूमा पनि सत्ता समीकरण फेरिने  आलोपालो गरिने र अस्थिरता सृजना  हुने देखिन्छ। माओवादी केन्द्रका नेता तथा प्रधानमन्त्रीका प्रमुख सल्लाहकार हरिबोल गजुरेल वर्तमान गठबन्धन जोगाउँदै राष्ट्रिय सहमति खोज्नेमै माओवादी अडिग रहेको बताउँदै भन्छन्  “गठबन्धन जोगिएन भने तल प्रदेश सरकारसम्म असर गर्छ र फेरि भद्रगोल हुन्छ  जनताले राम्रो मान्दैनन्।” सरकार बनाउँदा गठबन्धनका अन्य नेताहरूसामु प्रचण्ड र ओलीबीच प्रधानमन्त्रीमा आलोपालो गर्ने र राष्ट्रपति एमालेलाई दिने समझदारी भएको थियो। माओवादी नेता गजुरेलका अनुसार कांग्रेसले सरकारलाई विश्वासको मत दिएसँगै परिस्थिति फेरिएको तर्कका साथ प्रचण्डले ओलीलाई ‘राष्ट्रपति कांग्रेसलाई दिऊँ र सरकारको नेतृत्व सहमतिअनुसार गरौँ’ भन्ने प्रस्ताव राखिसकेका छन्। ओली एक कदम पछि हटेर गैर कांग्रेस उम्मेदवारलाई राष्ट्रपति बनाउन रणनीति अनुसार नेता नेपाललाई अघि सार्न तयार भएको समाचारहरू आएका छन्। त्यसो गर्दा वर्तमान सत्ता गठबन्धन नै झन् बलियो हुने देखिन्छ। एमाले अध्यक्ष ओलीले बिहिवार पत्रकारहरूलाई प्रतिक्रिया दिँदै ‘प्रचण्डले राष्ट्रपतिमा कांग्रेसलाई समर्थन नगर्ने’ विश्वास र ‘गर्न नमिल्ने’ तर्क प्रस्तुत गरे। तर हिंसा दिवसलाई जनयुद्ध दिवस घोषणा गरेको भन्दै असन्तुष्टि व्यक्त गरेर उनले प्रचण्डसँगको सहकार्य ‘करिब अन्त्यमा पुगेको’ सङ्केत दिएको ठानिएको छ। एमाले समेतले राष्ट्रपतिमा समर्थन गर्न खोज्दा समेत नेता नेपाल ‘पुरानै गठबन्धन बिउँताउने’ वार्तामा पनि लागेको देखिन्छ। प्रचण्ड स्वयम्‌ले उनलाई राष्ट्रपतिमा समर्थन गर्न नचाहेको हो वा उनी कार्यकारी भूमिका पाए बरु त्यतै जाने मनस्थितिमा पुगेका हुन्? प्रस्ट छैन। तर अध्यक्ष नै राष्ट्रपतिमा जाँदा नयाँ दलको भविष्य लथालिङ्ग हुने जोखिमबीच उनलाई पनि एक वर्ष प्रधानमन्त्री दिने विकल्पमा पनि छलफल भइरहेको बताइन्छ। कांग्रेस नेता रमेश लेखकले अस्थिरता दिने त्यस्तो भागबन्डाबारे थप टिप्पणी गर्न अस्वीकार गर्दै भने  “छलफल त सबै कोणबाट हुनसक्ने नै भयो तर अहिले केही निष्कर्ष निस्किसकेको छैन।” राष्ट्रपतिका एक आकाङ्क्षी कांग्रेस नेता रामचन्द्र पौडेलले केही अघि बीबीसीसँग कुरा गर्दै नीतिमा निरन्तरता भए प्रधानमन्त्री फेरिँदैमा अस्थिरता नहुने टिप्पणी गरेका थिए। कांग्रेसमा उनीसँगै कृष्णप्रसाद सिटौला पनि अर्का आकाङ्क्षी मानिएका छन्। संवैधानिक राष्ट्रपतिभन्दा कार्यकारी भूमिकामा जान पाउँदा नेता नेपालको निम्ति प्रधानमन्त्री पनि आकर्षक लाग्नु स्वाभाविक पनि हो। तर त्यसको भरपर्दो सुनिश्चितता मूल प्रश्न बन्ने देखिन्छ। कांग्रेस  माओवादी र एकीकृत समाजवादीसँग मात्र होइन चुनावमा थपिएको लोकतान्त्रिक समाजवादी पार्टी (लोसपा) सहितको गठबन्धनसँग पनि बहुमत छैन। पार्टीबाट राष्ट्रपतिको निम्ति अघि सारिएका लोसपाका अध्यक्ष महन्थ ठाकुरले त्यसको निम्ति दलहरूको समर्थन मागेको बताइन्छ। एमाले अध्यक्ष ओली विकल्पमा ठाकुरप्रति पनि सकारात्मक रहेको बताइन्छ। त्यसैले चुनावअघिको जनता समाजवादी पार्टी (जसपा) सहितको गठबन्धनलाई पुनर्जीवन दिन खोजेको देखिन्छ। जसपा अध्यक्ष उपेन्द्र यादव त्यसको निम्ति आफ्नो पार्टीलाई उपराष्ट्रपति दिनुपर्ने अडानमा देखिन्छन्। भरपर्दो गठबन्धन बनाउन निर्णायक देखिन पुगेका यादवको साथ जुटाउन विफल भएमा कांग्रेस  माओवादी र एकीकृत समाजवादी अन्य साना दलको समर्थन जुटाउनु पर्ने बाध्यतामा पुग्नेछन्। जसपा बाहिरै रहने स्थितिमा अस्थिरता दिने जोखिम र प्रधानमन्त्रीको कार्यकाल घट्ने निर्णय लिनुपर्ने बाध्यता प्रचण्डको निम्ति स्वीकार्य होला? निर्णायक देखिएका यादवको दलको चित्त बुझाइमा पुरानो गठबन्धनको पुनर्जीवन निर्भर देखिन पुगेको छ। 2023 बीबीसी। अन्य वेबसाइटका सामग्रीहरूका लागि बीबीसी जिम्मेवार छैन।  
46,https://www.bbc.com/nepali/news-64658857,"माघ १ गते ७२ जनाको ज्यान जानेगरी पोखरामा भएको यती एअरलाइन्सको विमान दुर्घटनाको जाँच गर्न गठित आयोगले बुधवार प्रारम्भिक प्रतिवेदन सार्वजनिक गरेसँगै दुर्घटनाको कारणबारे विभिन्न कोणबाट विश्लेषण भइरहेको छ। ,'धेरै कारण हुनसक्छन् तर दोष ,विमानचालकमाथि,',यो पनि हेर्नुहोस्","आयोगका अनुसार बुधवार सार्वजनिक प्रतिवेदन ""प्रारम्भिक मात्र भएकाले"" थप अध्ययन जारी रहनेछ।  प्रतिवेदनमा आयोगले ""मानवीय कमजोरी"" का कारण ‍दुर्घटना भएको हुनसक्ने सङ्केत गरेको छ तर त्यस्तो निष्कर्ष भने निकालेको छैन।  उक्त प्रतिवेदनको अध्ययन गरेका एक वरिष्ठ विमानचालकले प्रतिवेदनको विवरण हेर्दा ""यान्त्रिक गडबडी""ले दुर्घटना भएको जस्तो देखिएको बीबीसीलाई बताएका छन्।  यद्यपि आयोगका सदस्यहरूका भनाइमा ""दुर्घटनाको मुख्य कारण पत्ता लगाउन थप अध्ययन आवश्यक"" देखिएको छ।  उक्त दुर्घटना नेपालको आन्तरिक उडानमा भएको सबैभन्दा घातक विमान दुर्घटना हो।  बुधवार सार्वजनिक प्रतिवेदनमा आयोगले उक्त जहाजको विवरणदेखि त्यस दिन त्यो जहाजले गरेका उडानहरूको विवरण समेटेको छ।  त्यस्तै चालकलगायतको व्यक्तिगत विवरण  मौसमसम्बन्धी जानकारी  जहाज दुर्घटना भएको स्थानको जानकारी  फ्लाइट रेकर्डरमा भएका विवरणका अंशजस्ता कुराहरू प्रतिवेदनमा समाविष्ट छन्।  फ्लाइट डेटा रेकर्डर (एफडीआर) तथा ककपिट भोइस रेकर्डर (सीभीआर) मा रेकर्ड भएका विवरणका आधारमा काठमाण्डू विमानस्थलबाट उडेर पोखरामा दुर्घटना हुँदाका बेलासम्मका घटनाक्रमलाई प्रतिवेदनमा क्रमैसँग उल्लेख गरिएको छ।  उक्त प्रतिवेदनले उडान सुरक्षासम्बन्धी अन्तरिम सिफारिस दिनुका साथै विस्तृत अनुसन्धानका लागि दायरा पनि तय गरेको छ। प्रतिवेदनमा पोखरा अन्तर्राष्ट्रिय विमानस्थलमा तत्कालका लागि प्रवेशबिन्दु रनवे 'वनटू'तर्फबाट उडान गर्नेबारेमा त्यहाँको अध्ययन गराएर मात्र गराउन नेपाल नागरिक उड्डययन प्राधिकरणलाई सिफारिस पनि गरिएको छ।    अब आयोगले सोही दायरामा केन्द्रित भएर अनुसन्धान गर्ने आयोगका सदस्यसचिव बुद्धिसागर लामिछानेले जानकारी दिए। प्रारम्भिक प्रतिवेदनमै अबको अनुसन्धानको दायरा के हुन्छ भन्ने उल्लेख गरिएको छ।  त्यसमा उल्लेख भएको विवरणअनुसार उक्त जहाज अवतरण गर्ने बेलामा जहाजका दुवै इन्जिनका प्रोपेलरहरू फेदरको अवस्थामा किन गए भन्ने भन्ने एउटा दायरा तय गरिएको छ।  त्यस्तै दोस्रो दायरामा त्यस्तो अवस्था आउनुमा मानवीय कारण थियो कि भन्ने हेरिनेछ।  तेस्रो दायराका रूपमा स्वचालित नभई विमानचालक आफैँले हेरेर जहाज अवतरण गराउने प्रवृत्ति तथा पोखरामा आन्तरिक र अन्तर्राष्ट्रिय विमानस्थल एकसाथ सञ्चालनसम्बन्धी कुरालाई पनि दुर्घटनासँग जोडेर अनुसन्धान गरिनेछ। Airports in Nepal ""अबको हाम्रो अनुसन्धान यी तीनवटा विषयमा केन्द्रित हुनेछ। त्यसका लागि हामीले अन्तर्राष्ट्रिय विज्ञहरू वा प्रविधिको सहयोग लिनुपरे पनि लिन्छौँ "" आयोगका सदस्यसचिव लामिछानेले भने।  एक साताअघि नै उक्त आयोगले वक्तव्यमार्फत् जहाज दुर्घटनामा पर्नुको प्रारम्भिक कारण 'बेस लेगमा दुवै इन्जिनका प्रोपेलरहरू फेदरमा गएको देखिएको' जनाएको थियो।  अहिलेको प्रारम्भिक प्रतिवेदनमा त्यो अवस्था आउनुपूर्व चालकहरूबीच भएको संवाद र त्यसपछिको संवादलाई समेत उल्लेख गर्दै त्यसको विस्तृत विवरण दिइएको छ।  प्रतिवेदनका अनुसार उक्त जहाजका मुख्य चालक क्याप्टेन कमल केसी सहचालकको सीटमा बसेका थिए भने सहचालक अञ्जु खतिवडा मुख्य चालकको सीटमा बसेकी थिइन्। प्रशिक्षक पाइलट समेत रहेका केसीले खतिवडालाई निर्देशन दिइरहेका थिए।  तर अन्तिम अवस्थासम्म पनि ""इन्जिनमा पावर नआएपछि"" केसीले नै जहाज अवतरणको ""कमान्ड"" सम्हालेका थिए।  कतिपयले मुख्य विमानचालक सहचालकको सीटमा बसेर निर्देशन दिएको कुरामाथि पनि प्रश्न उठाएका छन्।  यद्यपि वरिष्ठ पाइलट वाईके भट्टराई ""हवाई संस्कृतिमा त्यो नौलो कुरा नभएको"" बताउँछन्।  ""यो हवाई संस्कृतिबारे जानकारी नभएकाले मात्र भन्ने कुरा हो। यस्तो चलनलाई सामान्य मानिन्छ "" उनले भने।  उनी आफूले पनि अरू विमानचालकलाई त्यसरी प्रशिक्षण दिएको बताउँछन्।  आयोगको प्रारम्भिक प्रतिवेदनले यसअघि सार्वजनिक भइसकेका कतिपय कुराहरूलाई पुष्टि गरेको छ।  जस्तो पोखराको नयाँ अन्तर्राष्ट्रिय विमानस्थलको पश्चिमी प्रवेशबिन्दु अर्थात् धावनमार्ग 'वनटू' बाट अवतरण गर्न उक्त विमानले मागको कुरा यसअघि नै सार्वजनिक भएको थियो।  Nepal aviation accidents तर सुरुमा पोखरा विमानस्थलसँगको सम्पर्कमा एअर ट्राफिक कन्ट्रोलर (एटीसी) ले जहाजलाई पूर्वतर्फको छेउ अर्थात् रनवे 'थ्रीजीरो'बाट  अवतरण गर्न निर्देशन दिएका थिए।  तर चालकहरूको अनुरोधमा त्यसलाई पश्चिमतर्फको प्रवेशबिन्दुबाट अवतरणको अनुमति दिइएको थियो। त्यस्तै चालकले आफैँले हेरेर अवतरण गराउनेगरी जहाजलाई जमिनतर्फ ल्याउँदै गरेको पहिले नै सार्वजनिक भइसकेको कुरालाई पनि प्रतिवेदनले पुष्टि गरेको छ। प्रतिवेदनमा विमानले सावधानी जनाउने सङ्केतहरूलाई चालकहरूले ""वास्ता नगरेको""तर्फ पनि सङ्केत गरिएको छ।  यस्ता विभिन्न आधारहरू हेरेर ""मानवीय त्रुटि""तर्फ प्रतिवेदनले सङ्केत गरेको देखिन्छ।  यद्यपि लामिछाने कुन त्रुटिका कारण दुर्घटना भयो भन्नेबारे तोकिएका दायरामा बसेर थप अध्ययन हुने बताउँछन्। वरिष्ठ विमानचालक क्याप्टेन वाईके भट्टराई ""इन्जिन फेल हुँदैमा प्रोपेलर फेदर"" नहुने बताउँछन्। ""फेदर गर्दा म्यानूअल (हातले नै) नै गर्नुपर्ने हुन्छ  इन्जिन फेल हुँदैमा फेदर हुँदैन त्यो पनि दुवै प्रोपेलर फेदरिङ हुने भन्ने कुरा अलि अनौठो छ "" उनले भने। प्रारम्भिक प्रतिवेदन हेर्दा आफूलाई ""मानवीय भन्दा पनि बढी यान्त्रिक गढबढी हो कि भन्ने शङ्का गर्ने ठाउँ भएको जस्तो लागेको"" उनले बताए।  तर नेपालमा भएका दुर्घटनामा प्राय: पाइलटमाथि दोष थोपरिने गरेको उनी बताउँछन्।  ""जहाज बनाउने कम्पनी  इन्जिन बनाउने कम्पनी  जहाज बनाउने देश  त्यो चलाउने कम्पनी सबै आफूमाथि दोष नआओस् भन्ने चाहन्छन् "" उनले भने।  ""त्यस्तो बेलामा दोष पाइलटमाथि लगायो भने त उनीहरूले आफ्नो प्रतिरक्षा गर्ने अवस्था हुँदैन। त्यसैले यी सबै पक्षलाई हेरेर निष्पक्ष जाँच हुनुपर्छ।"" उनले सबै पक्षका स्वार्थलाई समेत दृष्टिगत गरेर ""निष्पक्ष"" जाँच गर्नसके मात्र यथार्थ बाहिर आउने धारणा व्यक्त गरे।  Phase-wise aviation accidents in Nepal पोखरामा भएको दुर्घटनामा विमानमा सवार सबै जनाको मृत्यु भएको भए पनि ७१ जनाको मात्र शव वा शरीरको अवशेष भेटिएको अधिकारीहरूले बताएका छन् विज्ञहरूका अनुसार एटीआरजस्ता विमानमा इन्जिनले घुमाउने पङ्खालाई प्रोपेलर भनिन्छ। जहाजलाई निश्चित गतिमा अघि तान्नका लागि प्रोपेलरमा हुने ब्लेडहरूको कोण परिवर्तन भइरहेको हुन्छ। दुर्घटना जाँच आयोगका सदस्य वरिष्ठ इन्जिनियर एकराजजङ्ग थापाले गत साता बीबीसीलाई दिएको जानकारीअनुसार विमान 'फेदर' गर्नु भनेको नौलो कुरा भने होइन। उनका अनुसार विमानको इन्जिनमा समस्या आए पाइलटले आफैँ पनि फेदर गर्न सक्छन्। त्यस्तै इन्जिन बन्द गर्नुअघि पनि विमान फेदर गर्न सकिन्छ। ''फेदर गर्नु भनेको कुनै आश्चर्य कुरा होइन। सामान्य प्रक्रिया नै हो '' गत साता उनले भनेका थिए। उनका अनुसार प्रोपेलरको ब्लेडहरू टेढो किसिमले बसे विमान अघि बढ्छ।  Playback of YT flight धार सीधा अगाडि फर्केर बस्यो भने विमान अघि बढ्दैन र त्यो अवस्थालाई नै फेदर भएको भनिन्छ।  जहाजलाई अघि नतान्ने अवस्थामा राख्नुलाई फेदर भनिन्छ। कुनै कारण आकाशमा इन्जिन रोकिए वा रोक्नुपरेमा विमान फेदर गर्नुपर्ने हुन्छ। पाइलटले गर्नेबाहेक इन्जिनमा समस्या आएको विमानले थाहा पाए स्वचालित रूपमा फेदर हुने पनि थापा बताएका थिए। ""दुई किसिमबाट यो (फेदर) हुन सक्छ। मानवीय त्रुटि पनि हुनसक्छ … अन्य समस्या आएर पनि होला भन्ने कुरा हो। तर दुई वटाकै (दुवै इन्जिन एकैपटक फेदर हुने) सम्भावना कम हुन्छ। त्यसैले ठ्याक्कै के कारणले (त्यस्तो) भयो भन्ने हालसम्म अनुसन्धानकै क्रममा छ '' थापाले बीबीसीसँग भनेका थिए। विज्ञहरूका भनाइमा प्रोपेलरको कोण परिवर्तन भएपछि विमानको पङ्खाले हावा काट्ने प्रक्रिया रोकिन्छ र त्यसले विमानको उड्ने शक्ति गुम्छ। ATR-72 worst crashes ’१३ वर्षको उद्धारकार्यमा मैले यस्तो घटना पहिलो पटक देखेँ’ यति एअरलाइन्सको विमान खसेको ठाउँमा जे देखियो  के मोबाइल फोन वा चट्याङका कारण विमान दुर्घटना हुन्छ? 2023 बीबीसी। अन्य वेबसाइटका सामग्रीहरूका लागि बीबीसी जिम्मेवार छैन।  "
47,https://www.bbc.com/nepali/news-64609054,टर्कीमा नयाँ बनेका बहुतल्ले आवासीय भवनहरू समेत भूकम्पका कारण ढलेपछि मानिसहरू आक्रोशित भएका छन्। ,"बीबीसीले भग्नावशेषमा परिणत भएका तीन वटा नयाँ भवनहरूको जाँच गरेर भवन सुरक्षामा तीनले उजागर गरेका पक्षहरू पत्ता लगाउने प्रयास गरेको छ।  दक्षिणी टर्की र उत्तरी सिरियामा ७.८ र ७.५ म्याग्निच्युडका दुईवटा ठूला भूकम्पहरूले हजारौँ मानिसहरूको ज्यान लिनुका साथै सबैखाले भवनहरू जमिनसम्मै भत्काइदिएको छ।  यहाँको भूकम्पमा सबैभन्दा नयाँ केही भवनहरू पनि ढलेपछि भवन सुरक्षाको मापदण्डबारे केही जरुरी प्रश्नहरू उठेका छन्। आधुनिक निर्माणको प्रविधि अनुसार निर्माण भएका भवनहरूमा यो हदसम्मको धक्काबाट ठूलो क्षति हुन नहुने हो।  यसअघिका भूकम्पपछि बनेका मापदण्डहरूका कारण यो देशमा नयाँ भवनहरूमा यो सुरक्षा सुनिश्चित भएको हुनुपर्ने हो।  बीबीसीले अध्ययन गरेका तीनवटा मध्ये पहिलो भवनको सामाजिक सञ्जालमा आएका भिडिओहरूमा मानिसहरू चिच्याइरहेको र जोगिन दौडिरहेको देखिन्छ।  मलाट्यामा रहेको भवनको तल्लो आधा भाग भत्कँदै गरेको देखिन्छ र माथिल्लो भाग कोल्टे परेर अडिन्छ।  यो बहुतले आवासीय भवन 'अपार्टमेन्ट' गत वर्ष मात्रै बनेको हो।  सामाजिक सञ्जालमा राखिएका भवनका यसअघिका विज्ञापनहरूमा यो भूकम्प प्रतिरोधी मापदण्ड अनुसार बनेको दाबी गरिएको छ।  यसमा प्रयोग भएका सबै सामग्री र काम ""उच्च गुणस्तरका"" भएको विज्ञापनमा दाबी गरिएको छ।  यसको आफ्नै विज्ञापन भने अहिले अनलाइनमा उपलब्ध छैनन् तर सामाजिक सञ्जालमा राखिएका स्क्रीनसट र भिडिओहरूबाट यही कम्पनीको विज्ञापन भएको ठम्याउन सकिन्छ।  हालै बनेको मतलब यो सन् २०१८ मा अद्यावधिक गरिएको नयाँ भवन निर्माण मापदण्ड अनुसार बनेको हुनुपर्छ।  यो मापदण्डमा भूकम्पको जोखिमयुक्त क्षेत्रमा बन्ने नयाँ संरचनाहरूमा उच्च गुणस्तरको कङ्क्रिटलाई स्टिलको डन्डी प्रयोग गरेर मजबुत बनाउनुपर्ने भनिएको छ।  भवनमा प्रयोग हुने पिल्लरको लहर र बीमहरू पनि भूकम्पको प्रभाव कम गर्न सक्नेगरी राखिनुपर्ने नियम छ।  बीबीसीले यो भवन निर्माणमा प्रयोग भएको मापदण्ड पुष्टि गर्न सकेको छैन।  तस्बिरहरूले तटीय सहर स्केन्दोरुनमा हालै बनेको अर्को अपार्टमेन्ट भवनको पनि धेरै भाग भत्किएको देखाएका छन्।  सोह्र तल्ले उक्त भवनको अगाडी र छेउपट्टिको भाग पूरै भत्किएका छन् भवनको एउटा भाग मात्रै ठाडो अडिएको छ।  निर्माण कम्पनीले भवनको प्रवर्द्धनका लागि प्रयोग गरेको तस्बिरसँग उक्त भत्किएको भवनको तस्बिरलाई बीबीसीले तुलना गरेर हेर्दा एउटै देखिएको छ।  यो भवन सन् २०१९ मा निर्माण सकिएको देखिन्छ।  यसको अर्थ उक्त भवन पनि नयाँ मापदण्ड अनुसार बनेको हुनुपर्छ।  बीबीसीले भवन निर्माण गर्ने कम्पनीसँग सम्पर्क गरे तापनि कुनै जवाफ पाएन।   बीबीसीले पुष्टि गरेको एन्टाकीयाको अर्को भवनको तस्बिरमा पनि नौ तले भवनको अधिकांश भाग भग्नावशेष भएको छ।  यसमा निर्माणकर्ताको नाम पनि देखिन्छ: 'गुक्लु बाची'।  हामीले उक्त भवनको उद्घाटन समारोहको भिडिओ भेट्यौँ जसले यसको निर्माण सन् २०१९ को नोभेम्बरमा सकिएको पुष्टि गर्छ।  उक्त भिडिओमा निर्माणकर्ताले यो परियोजना निर्माणको गुणस्तरका दृष्टिले समेत विशेष रहेको दाबी गरेको छ।  बीबीसीको जिज्ञासामा यसका निर्माताले भनेका छन्  ""मैले बनाएका सयौँ भवनहरूमध्ये दुर्भाग्यवश र दुखद् रूपमा दुई वटा भत्किएका छन्।"" उनले भूकम्पको ठूलो धक्काका कारण यो सहरका लगभग सबै भवन ढलेको दाबी गरेका छन्।   कडा भूकम्प प्रतिरोधी मापदण्ड लागु भएको क्षेत्रमा धेरै भवनहरू ढलेपछि टर्कीका धेरै मानिसहरूले भवन निर्माण गुणस्तरबारे प्रश्न गरिरहेका छन्।  भूकम्प शक्तिशाली भए पनि राम्रोसँग बनाइएका भवनहरूले यसको धक्का बहन गर्न सक्नुपर्ने विज्ञहरू बताउँछन्।  ""यो भूकम्पको धक्का निकै ठूलो भए पनि राम्रोसँग बनाइएका भवनहरू ढाल्ने किसिमको थिएन "" लन्डनस्थित युनिभर्सिटी कलेजका विज्ञ डेभिड एलेक्जान्डरले भने।  ""धेरै ठाउँमा धक्काको स्तर अत्यधिक मापन भएको ठाउँमा भन्दा कम थियो। त्यस कारण हामी के निष्कर्ष निकाल्न सक्छौँ भने भत्किएका हजारौँ घरहरूमध्ये अधिकांशले निर्माण मापदण्ड पूरा गरेका थिएनन्।""  सन् १९९९ मा देशको उत्तर पश्चिमी भूभागमा भूकम्पले १७ ००० मानिसहरूको ज्यान लिएपछि भवन निर्माणको मापदण्डमा कडाइ गरिएको छ।  तर कुनै मापदण्डहरूको कार्यान्वयन कमजोर छ।  ""अर्को पक्ष के पनि हो भने भइरहेका भवनहरूको सबलीकरण पनि निकै काम भएको छ र नयाँ भवनहरूमा पनि मापदण्ड पालना न्यून छ "" प्राध्यापक एलेक्जान्डरले भने।  बीबीसीका मध्यपूर्व संवाददाता टम बेटमनले दक्षिणी सहर अडानामा कुरा गरेका कतिपयले भत्किएकामध्ये एउटा भवन २५ वर्षअघिको भूकम्पमा पनि चर्किएको तर राम्रोसँग सबलीकरण नगरी छोडिएको बताएका छन्।  ठूल्ठूला भूकम्प आइरहने विगत भए पनि जापानजस्ता देशहरूमा दशौँ लाख मानिसहरू घना जनसङ्ख्या भएको क्षेत्रमा अग्ला भवनहरूमा बसिरहेका छन्।  यसले पनि भूकम्प प्रतिरोधी निर्माणको मापदण्ड पालनाले कसरी मानिसहरूलाई विपद्‍बाट जोगाउन सकिन्छ भन्ने देखाउँछ।  भूकम्प सम्बन्धी सुरक्षाको मापदण्ड भवनको प्रयोग र भूकम्पको जोखिमयुक्त क्षेत्रसँगको दूरीका कारण फरकफरक हुनसक्छ।  जसमा सामान्य सुदृढीकरणदेखि भवन भरी जडान हुने मोसन ड्याम्परहरूसम्म पर्दछन्।  कतिपय भवनहरूलाई जमिनमा हुने कम्पनबाट अलग गर्न भवनको मुनि पट्टी झट्का अवशोषक राख्ने गरिन्छ।  टर्कीमा सरकारले भवन निर्माणको मापदण्ड पालना नगरेका भवनहरूलाई निश्चित जरिवाना लिएर सुरक्षा प्रमाणपत्र दिने गरेको छ।  सन् १९६० देखि सुरु गरेर सन् २०१८ सम्म यस्तो प्रचलन कायम रह्यो।  आलोचकहरूले यस्तो छुट दिने प्रचलनले भूकम्प जस्ता विपत्तिमा जोखिम बढाउन सक्ने भन्दै लामो समयदेखि चेतावनी दिँदै आएका छन्।  भूकम्प प्रभावित दक्षिणी टर्कीमा ७५ ००० भवनहरूले यस्तो छुट पाएको इन्जिनियरहरूको एउटा संस्थाले जनाएको छ। पछिल्लो भूकम्प आउनुभन्दा केही दिन अघिसम्म पनि टर्कीका सञ्चारमाध्यमले थप भवनहरूलाई यस्तो छुट दिन तयार गरिएको नयाँ कानुन संसद्‌मा स्वीकृतिका लागि पठाइएको उल्लेख गरेका थिए।  एकजना भूगर्भविद्ले भने भूकम्पको उच्च जोखिम रहेका क्षेत्रमा यस्तो छुट दिने कानुन पारित भए त्यो ""अपराध"" हुने चेतावनी दिएका थिए।  बीबीसी टर्कीसले प्राप्त गरेको प्रतिवेदनले सन् २०२० मा घातक भूकम्प गएको इजमिर प्रान्तमा ६ ७२ ००० भवनहरूले यस्तो छुट प्राप्त गरेको देखाएको थियो।  उक्त प्रतिवेदनले त्यहाँको वातावरण र सहरीकरण मन्त्रालयलाई उद्धृत गर्दै सन् २०१८ मा करिब एक करोड ३० लाख भवनहरू मापदण्ड उल्लङ्घन गरेर निर्माण गरिएको उल्लेख गरेको थियो।  बीबीसीले भवनको गुणस्तरबारे राखेको जिज्ञासामा वातावरण र सहरीकरण मन्त्रालयले आफ्नो प्रशासनले बनाएका कुनै पनि भवन नभत्किएको र भूकम्प गएका स्थानमा क्षतिको मूल्याङ्कनका कामहरू धमाधम भइरहेको जवाफ दिएको छ।  2023 बीबीसी। अन्य वेबसाइटका सामग्रीहरूका लागि बीबीसी जिम्मेवार छैन।  "
48,https://www.bbc.com/nepali/articles/c16nwd30k7yo,टर्कीमा अन्य देशहरूमाभन्दा धेरै भूकम्प आउँछ। उक्त देशको जमिनमुनि थुप्रै महत्त्वपूर्ण फल्ट लाइन वा जमिनमुनिका चिरा रहेकाले त्यहाँ धेरै भूकम्प आउने हामी बारम्बार सुन्छौँ।,"तर फल्ट के हो र भूकम्पसँग यसको के सम्बन्ध छ? बीबीसीले एकजना भूकम्पविद्सँग यसबारे कुरा गरेको छ। ""जति द्रुत गतिमा औँलाका नङ पलाउँछन् - प्लेटहरू त्यति छिटो सर्छन्।"" डा. जेसिका हथोर्नले १६ वा त्यस्तै टेक्टोनिक प्लेट भनिने चट्टानहरूको तहबारे चर्चा गरेकी छन्। ती एकसाथ मिलेर पृथ्वीको बाहिरी तह बन्छन्। यूनिभर्सिटी अफ अक्सफर्डको डिपार्टमेन्ट अफ अर्थ साइन्सेसकी यी सहायक प्राध्यापकले भूकम्पहरूले कसरी उत्पन्न हुन्छन् भन्ने अध्ययन गर्दै तिनको फल्टसँगको सम्बन्धबारे व्याख्या गरेकी छन्। “फल्ट त्यस्तो ठाउँ हो जहाँ दुई प्लेट एक अर्कामा नजिक भएर सर्छन्  जहाँ एकातर्फ एउटा ठोस भाग र अर्को ठोस भाग अर्कोतर्फ हुन्छन् र उनीहरू एक अर्कासँग नजिक भएर सर्छन् ” ती भूकम्पविद्ले भनिन्।   
 ती एकअर्काबीच निकै सुस्त गतिमा चल्छन् (प्राय: हरेक वर्ष केही सेन्टिमिटरका दरले मात्र)  जसमा आउने अचानक हलचल वा फेरबदलले निकै ठूलो ऊर्जा उत्पन्न गराउँछ र ती चट्टानमा चिरा उत्पन्न भई भूकम्प आउँछ।  डा. हथोर्नका अनुसार यो तुलनात्मक रूपमा सतहको नजिक हुन्छ किनकि पृथ्वीको केन्द्र भाग लेदोयुक्त र तरल स्वरूपमा हुन्छ। “भूकम्प आउनका लागि त्यस्तो कमजोर ठाउँ चाहिन्छ जुन छिट्टै टुट्नका लागि नाजुक अवस्थामा रहेको हुनुपर्छ ” डा हथोर्न भन्छिन्। भूकम्पहरू प्राय: टेक्टोनिक प्लेटका सीमामा हुन्छन्। तर महादेशका बीचमा समेत त्यस्तो भएका दुर्लभ उदाहरण छन्। वास्तवमा ८० प्रतिशतभन्दा धेरै मुख्य उदाहरणहरू प्रशान्त महासागरका छेउमा 'रिङ्ग अफ फायर' भनिने क्षेत्रमा भएका छन्। जहाँ प्यासिफिक प्लेट आसपासका प्लेटहरूभन्दा तल झरेको छ। 
 
 भूकम्पहरूले नयाँ फल्टहरू सिर्जना गर्ने भए तापनि धेरैजसो घटनाका हकमा त्यहाँ पहिले नै फल्टहरू हुने डा हथोर्न बताउँछिन्। पहिले नै रहेका फल्टमा चुक हुँदा त्यसलाई तीनवटा आधारभूत तहका रूपमा वर्गीकरण गरिन्छ: साधारण फल्ट  रिभर्स फल्ट र स्ट्राइक-स्लिप फल्ट। यस्तो खाले फल्टमा दुई भाग तेर्सो गरी एक अर्कातर्फ सर्छन्। 
 स्ट्राइक-स्लिप फल्टहरू प्राय: ठाडो हुन्छन् र तलतर्फ काटिन्छन्। कहिलेकाहीँ त्यो १५ देखि २० किलोमिटरसम्मको गहिराइमा सर्छन्। 
 एउटा उदाहरण इस्ट एनाटोलियन फल्ट हो। ७०० किलोमिटर लामो उक्त फल्ट टर्कीमा एनाटोलियन र अरेबियन फल्टको सीमाबीचमा पर्छ। 
 सन् २०२३ फेब्रुअरी पहिलो साता गएको ७.५ र ७.८ म्याग्निट्यूडको भूकम्प झण्डै एक शताब्दीमा गएको शक्तिशालीमध्येको भूकम्प हो। जुन त्यस क्षेत्रमा त्यस क्षेत्रमा तेर्सो स्लिप फल्ट भएर गएको थियो। पृथ्वीको सतहभन्दा मात्र केही किलोमिटर गहिराइमा उत्पन्न भएका ती विनाशकारी भूकम्प र परकम्पबाट अहिलेसम्म ४१ हजार भन्दा धेरै मानिसको मृत्यु भएको विवरण छ। 
 
 
 यस प्रकारको अर्को उदाहरण अमेरिकाको क्यालिफोर्नियामा रहेको सान आन्ड्रेस फल्ट प्रणाली हो। जुन कैयौँ फल्टहरू मिलेर बनेको छ जसले पश्चिममा प्यासिफिक प्लेटदेखि पूर्वमा उत्तर अमेरिकी प्लेटसम्म समेट्छ। बाँकी महादेशको तुलनामा पश्चिमी क्यालिफोर्निया ‍‍‍अलास्कासम्म फैलिएको डा. हथोर्न बताउँछिन्। यी प्लेटहरू एक अर्काबीच सर्ने हुँदा त्यहाँ भूकम्पहरू जाने गरेका छन्।  उक्त फल्ट प्रणाली दबिएको र टुक्रिएको पत्थरको एउटा जटिल क्षेत्र हो जुन १ २०० किलोमिटर लम्बाई र कम्तीमा २५ किलोमिटर गहिराइमा फैलिएको छ।  
 
 सन् १९०६ को १८ एप्रिलमा गएको क्यालिफोर्निया भूकम्पले सान एन्ड्रिअस फल्टको सुदूरउत्तरमा ४७७ किलोमिटर क्षेत्र चिरा पारेको थियो। यूएस जिओलोजिकल सर्भेका अनुसार सान फ्रान्सिस्कोमा ठूलो विनाश गरेको उक्त भूकम्पलाई “हालसम्मकै सबैभन्दा उल्लेख्यमध्येको भूकम्प”का रूपमा हेरिन्छ।  
  सामान्य फल्ट भनेका त्यस्ता चिरा हुन् जहाँ ढिक्का ढिक्का भाग अगाडि सर्छन् र एउटा भाग ठाडो झर्छ।   इथियोपियाको अफार क्षेत्रमा पृथ्वीका माथिल्लो तहका तीनवटा भिन्न भागहरू भेट्छन् जसलाई अफार ट्रिपल जङशन भनिन्छ।  सोमालियन प्लेट बाँकी महादेशबाट पर सरिरहेको छ जसले एउटा दरारयुक्त उपत्यका र ठाडो गहिरा चिराहरू बनाइरहेको छ।  यसैबीच अफ्रिकन र सोमालियन प्लेटहरू उत्तरको अरेबियन प्लेटबाट छुट्टँदै ‘Y’ आकारको दरार प्रणाली बनाएका छन्।   त्यस गतिविधिले चट्टानमा शक्ति सिर्जना गर्छ र त्यसले चिरा  फल्ट  ज्वालामुखी र जमिनमा अन्य असरहरू देखाउँछ। सन् २००५ मा त्यस क्षेत्र शृङ्खलावद्ध दरारहरू देखा पर्दै भूकम्प र खरानीका बादलहरू बनेका थिए। र एउटा आठ मिटर फराकिलो र ६० किलोमिटर लामो चट्टानी दरार देखिएको थियो।  
 आइसल्याण्डमा सक्रिय ज्वालामुखी उत्तर अमेरिकी र यूरेशियन टेक्टोनिक प्लेटहरू एकअर्काबाट विस्तारै पर सरिरहेका छन्। र छुट्टिरहेका प्लेट सीमामा मध्य एटलान्टिक पर्वत शृङ्खलाका रूपमा एउटा फल्ट लाइन सिर्जना भएको छ।   उक्त पर्वत शृङ्खला उत्तरी र दक्षिणी आन्ध्र महासागरको बीचमा हजारौँ किलोमिटर फैलिएको छ।  ती प्लेटहरू एकअर्काबाट पर सरिरहँदा पृथ्वीको सतहमुनि रहेको तरल म्याग्मा माथि सर्दै सीमामा नयाँ चट्टान बन्छ र त्यसलाई नयाँ पदार्थहरूले पर्वत शृङ्खलाबाट अन्यत्र धकेल्छन्।  त्यसले प्राय:जसो पानीमुनिको पर्वतीय शृङ्खला बनाउँछ जुन सहतमा कतै टापुहरूका रूपमा रहन्छन्। त्यसका उदहारण आइसल्याण्ड  एजोर्स अथवा एसेन्सन टापु हुन्। त्यसले सतहमा चिराहरू भूकम्पहरू र ठूलो मात्रामा भूकम्पीय गतिविधि सिर्जना गर्छ।
  
 जब भागहरू एकसाथ आएर एउटा भाग माथितिर सर्छ तब रिभर्स वा थ्रस्ट फल्टहरू बन्छन्।  ती एकीकृत सीमासँग सम्बन्धित छन् र ती प्राय: ठूला फल्टहरू हुन्। डा. हथोर्नका अनुसार “ती पृथ्वीमा कुनै कोणबाट टुक्रिन्छन् जसले व्यापक क्षेत्र सिर्जना गर्दै नाजुक असरहरू उत्पन्न गराउन सक्छन्।” 
 सन् २०११ मा जापानमा गएको ठूलो भूकम्पबाट व्यापक विध्वंश भएको थियो जापान ट्रेन्च फल्ट क्षेत्र जापानी टापुहरूको पूर्वी भागमा उत्तरदेखि दक्षिणतर्फ फैलिएको पानीमुनिको निकै तल्लो भाग हो जसले यूरेशियन प्लेटलाई प्यासिफिक प्लेटसँग छुट्याउँछ।  सन् २०११ को मार्च महिनामा गएको ९.१ म्याग्निट्यूडको विनाशकारी टोहोकु-ओकी भूकम्पले जापानी तटहरू हल्लाएको थियो। त्यस भूकम्पले उक्त फल्टमा ५० मिटरको परिवर्तन ल्याएको थियो।   जापान ट्रेन्चको एउटा भागको उक्त दरारले निकै ठूलो जनधनको क्षति गरेको थियो। जसक्रममा आएको सुनामीले तटीय क्षेत्रमा असर गर्दा फुकुशिमा परमाणु प्लान्टमा भएको चुहावटले अर्को विपद् निम्त्याएको थियो। 
 अटाकामा फल्ट प्रणालीको रूपमासमेत परिचित यो फल्ट पूर्वी प्रशान्त महासागरमा पर्छ।  जुन पेरु र चिलेका तटभन्दा झण्डै १६० किलोमिटर पर नाज्का र दक्षिण अमेरिकी टेक्टोनिक प्लेटबीचमा पर्छ।   नाज्का प्लेटको समुद्री क्रस्ट दक्षिण अमेरिकी महादेशको सतहमुनि चलायमान हुँदा त्यहाँ ठूला भूकम्पीय गतिविधिहरू हुन्छन्।
 सन् १९६० को २२ मेमा दक्षिण चिलेको भाल्दिभिआ सहरमा गएको ९.५ म्याग्निट्यूडको भूकम्प अहिलेसम्म मापन गरिएकै सबैभन्दा ठूलो भूकम्पका रूपमा हेरिन्छ। 
 वैज्ञानिकहरूका अनुसारमा त्यसबेला उत्पन्न भएको शक्ति दोस्रो विश्वयुद्धको बेला हिरोशिमामा उत्पन्न शक्तिभन्दा २० हजार गुणा धेरै थियो।
 
 
 
 यद्यपि तपाईँ  फल्टलाइन नजिकै बस्ने भन्दैमा त्यो चिन्ताको विषय नै हो भन्ने होइन।   डा. हथोर्नले सबै फल्टहरूले भूकम्प नल्याउने बताउँछिन्। “धेरैजसो फल्ट क्षेत्रमा कि भूकम्प हुँदैनन् वा ती निकै साना हुन्छन् ” उनी भन्छिन्।   “ती त्यहाँ विस्तारै सर्ने किसिमका हुन्छन्।”  2023 बीबीसी। अन्य वेबसाइटका सामग्रीहरूका लागि बीबीसी जिम्मेवार छैन।  "
49,https://www.bbc.com/nepali/news-64755884,"परिवारमा नयाँ बच्चा जन्मिँदा मादलको तालले स्वागत र कोही बितेमा बिदाइ पनि मादलको तालबाटै।,अनि यो पनि,:",त्यस्तो परम्परा भएको समुदायमा जन्मिएका खर्कबहादुर बुढामगरको ध्याउन्न मादल बजाउँदै नाच्ने र गाउने भयो। गाउँघरमा मादल बजाउँदै नाच्दै गर्दा धोको नमेटिएपछि उनी लागे राजधानीतिर- २०४३ सालमा।   रेडियो नेपालमा लोकगायन प्रतिस्पर्धामा तेस्रो स्थान हात लागेपछि वाद्यवादन उनको झन् बढी प्रिय भयो।   विसं२०४५ सालतिर राष्ट्रिय नाचघरमा कलाकारका रूपमा छानिएपछि उनी मादल प्रशिक्षकका रूपमा झुल्किए।  उनलाई परिवेशले मादल सिकायो औपचारिक गुरु कोही थिएनन्। उनले हजारौँलाई मादल सिकाउँदै आएका छन्। खासमा उनलाई मादल बजाउनभन्दा पनि मन पर्ने काम हो नाच्नु र गाउनु।    विभिन्न लोकप्रिय लोकगीतमा मादल बजाएका उनी ‘डिस्टोनिया’ नामको स्नायुप्रणालीसम्बन्धी एक दुर्लभ रोगले पीडित बन्न पुगे। सौभाग्यबस  नेपालमै उनको रोगको उपचार भयो। नेपालका न्यूरोसर्जनहरूले उनलाई अपरेशन थिएटरमा मादल बजाउँदै शल्यक्रिया गरेका थिए  जुन सफल भयो।   त्यसपछि आफू सङ्गीतकर्ममा झन् दत्तचित्त बनेको उनी बताउँछन्। गत वर्षमात्रै राष्ट्रिय नाचघरबाट अवकाश लिए पनि हाल उनी नाचघरमै मादल बजाउन सिकाउँछन्। केही दिन अघि शिवरात्रि तथा सेना दिवसमा एकसाथ ५५५ वटा मादल बजाउन उनले सैनिक जवानलाई तीन महिनामा पोख्त बनाएको उनी बताउँछन्।  तर सामाजिक सञ्जालमा सुरक्षाकर्मीले  सिँगारिएको मादल बजाउनु फजुलको खर्च भन्दै कतिपयले नेपाली सेनाको आलोचना गरेका छन्।  हेर्नुहोस् कमल परियारले बनाएको यो भिडिओ। 2023 बीबीसी। अन्य वेबसाइटका सामग्रीहरूका लागि बीबीसी जिम्मेवार छैन।  
50,https://www.bbc.com/nepali/news-64540224,"दक्षिणपूर्वी टर्की र सिमाना जोडिएको सिरियामा सोमवार बिहान आएका दुईवटा शक्तिशाली भूकम्पका कारण हजारौँ मानिसको ज्यान गएको छ र घाइते भएका छन्।  ,यो पनि हेर्नुहोस्","पहिलो भूकम्प आएको केही घण्टापछि दोस्रो शक्तिशाली भूकम्प आएको थियो।  ती भूकम्पका कारण भएको मानवीय क्षति निकै बढी हुनसक्ने चेतावनी विश्व स्वास्थ्य सङ्गठन (डब्ल्यूएचओ) ले दिएको हो।  टर्कीको गाजियान्टेप प्रान्तमा आएको पहिलो भूकम्प ७.८ म्याग्निट्यूडको थियो। नेपालमा सन् २०१५ मा आएको विनाशकारी भूकम्प पनि ७.८ म्याग्निट्यूडकै थियो।  टर्कीमा परकम्पका रूपमा आएको दोस्रो भुइँचालो ७.५ म्याग्निट्यूडको थियो।  यस्तो भुइँचालोलाई ठूलो मानिन्छ।  टर्कीमा आएको पहिलो भूकम्पको केन्द्रबिन्दु जमिनको सतहभन्दा केवल १८ किलोमिटर मुनि थियो।  त्यसैले भवनहरू र अन्य भौतिक संरचनामा ठूलो क्षति पुग्यो। लन्डनस्थित यूनिभर्सिटी कलेजका जोखिम तथा विपद् न्यूनीकरण विभाग प्रमुख प्राध्यापक जोआना फोरे-वाकर भन्छिन् ""विगत १० वर्षमा दुई वटा मात्रै त्यति म्याग्निच्युडका र त्यसभन्दा अघिल्लो दशकमा चार वटा त्यस्ता विनाशकारी भूकम्प गएका छन्।"" तर भूकम्पको शक्तिका कारण मात्रै विनाश निम्तिने होइन। यो भूकम्प बिहान सबेरै आएका बेलामा मानिसहरू घरभित्रै सुतिरहेका थिए। घर तथा भवनहरू कति बलिया छन् कुराले पनि भूकम्पका कारण हुने क्षति फरक पर्न सक्छ।  पोर्ट्स्मथ यूनिभर्सिटीका ज्वालामुखी र जोखिम सञ्चारसम्बन्धी अध्यापन गरिरहेकी डा. कार्मेन सोलाना सिरिया र दक्षिण टर्कीमा भूकम्प प्रतिरोधात्मक संरचनाहरूको अवस्था निकै खराब रहेको बताउँछिन्। ""त्यसकारण अब जीवन बचाउने कुरा प्रतिकार्यमा निर्भर रहन्छ। बाँचिरहेका मानिसहरूको उद्धारका लागि २४ घण्टा निकै महत्त्वपूर्ण हुन्छ र ४८ घण्टा पछि जीवितै उद्धार गर्न सकिने सम्भावना निकै कम हुन्छ "" उनले भनिन्। यो यस्तो क्षेत्र हो जहाँ विगत २०० वर्षयता ठूलो भूकम्प आएको थिएन।  त्यसैले पनि पनि यहाँ भूकम्प आउँदा गरिनुपर्ने तयारीको मात्रा भूकम्प आइरहने क्षेत्रभन्दा निकै कम थियो।  पृथ्वीको भूगर्भ विभिन्न तह मिलेर बनेको हुन्छ। चट्टानहरूको त्यस्तो तहलाई प्लेट भनिन्छ।  ती एकअर्कासँगै टाँसिएर रहेका हुन्छन्। कहिलेकाहीँ प्लेटहरू यतायता हलचल गर्न खोज्छन्  तर एकअर्का हुने घर्षणका कारण रोकिन्छन्। तर कहिलेकाहीँ यस्तो दबाव सिर्जना हुन्छ जसका कारण प्लेटहरू एकअर्कामाथि खप्टिन पुग्छन् र अचानक सतहमा हलचल हुन्छ।  अहिले टर्कीमा अरेबियन प्लेट उत्तरतर्फ सरेर एनाटोलियन प्लेट थिचिएका कारण भूकम्प गएको हो। प्लेटहरूको घर्षण नै विगतमा भएका भूकम्पहरूको पनि कारण हो। यो क्षेत्रमा सन् १८२२ को अगस्टमा ७.४ म्याग्निट्यूडको भूकम्प गएको थियो। त्यो सोमवारको भूकम्पभन्दा निकै सानो हो। मापनमा सानो भए पनि उक्त भूकम्पका कारण उक्त क्षेत्रमा ठूलो क्षति भएको थियो। एलेपो सहरमा मात्रै ७ ००० मानिसले ज्यान गुमाएका थिए।  क्षति पुर्‍याउन सक्ने क्षमताका परकम्पहरू एक वर्षसम्म नै आइरहे। सोमवारको भूकम्पपछि पनि धेरै वटा परकम्पहरू आएका छन्। वैज्ञानिकहरूले यसअघिको ठूलो भूकम्पमा जस्तै परकम्पहरू निरन्तर आइरहने ठानेका छन्।  भूकम्प स्केलमा नापिन्छ। त्यसलाई म्याग्निट्यूड भनिन्छ। साधरणतया म्याग्निट्यूड २.५ वा त्यसभन्दा सानो कुनै पनि भूकम्प महसुस हुँदैन। तर मापन गर्ने उपकरणहरूले यस्ता भूकम्पको पनि पहिचान गर्छन्।  म्याग्निट्यूड ५.० सम्मका भूकम्पहरू आएको थाहा हुन्छ। तिनले क्षति पनि पुर्‍याउन सक्छन्।  टर्कीमा आएको ७.८ म्याग्निट्यूडको जत्रो भूकम्पले ठूलो क्षति पुर्‍याउन सक्ने भएकाले यस्ता भूकम्पलाई ""मेजर"" अर्थात् ठूलो भनेर वर्गीकरण गरिएको छ। म्याग्निट्यूड ८.० भन्दा ठूलो भूकम्प विनाशकारी हुन्छ। त्यसको केन्द्रबिन्दुवरपर रहेका स्थानमा ठूलो विध्वंश हुन सक्छ।  जापानको तटीय क्षेत्रमा सन् २०११ मा आएको भूकम्पको म्याग्निट्यूड ९.०  मापन भएको थियो। त्यसले त्यहाँको भूमिमा व्यापक क्षति निम्त्याएको थियो।  उक्त भूकम्पका कारण शृङ्खलाबद्ध सुनामीहरू आए। एउटा सुनामीका कारण जापानको एउटा परमाणुकेन्द्रमा ठूलो दुर्घटना भयो।  दक्षिण अमेरिकी राष्ट्र चिलेमा सन् १९६० मा गएको ९.५ म्याग्निट्यूडको भुइँचालोलाई अहिलेसम्म मापन गरिएकामधये ठूलो भूकम्प मानिएको छ। आमाको शवसँग नाभी जोडिएकी नवजात शिशु फेला परिन् भत्किएको भवनको भग्नावशेषबाट यसरी जीवितै उद्धार गरियो टर्कीमा रहेका नेपालीको त्रास र चिन्ता सम्झनामा फुकुशिमा: विश्व हल्लाएको त्यो पारमाणविक दुर्घटना 'काठमाण्डू यसरी पूर्वतिर सर्‍यो  पश्चिममा गएर अडियो' 2023 बीबीसी। अन्य वेबसाइटका सामग्रीहरूका लागि बीबीसी जिम्मेवार छैन।  "
51,https://www.bbc.com/nepali/articles/cx09w33p17vo,नेकपा एमाले लगायतको समर्थनमा प्रधानमन्त्री बनेका नेकपा माओवादी केन्द्रका अध्यक्ष प्रचण्डले विपक्षमा रहेका नेपाली कांग्रेस र नेकपा एकीकृत समाजवादी सहितको बैठक आयोजना गरे।,राष्ट्रपतिमा राष्ट्रिय सहमति गर्नुपर्ने अडान लिएका प्रचण्डले बैठकमा माधवकुमार नेपाललाई राष्ट्रपतिमा प्रस्ताव गरेको समाजवादीका नेता प्रकाश ज्वालाले जानकारी दिए। नेता नेपाललाई राष्ट्रपति बनाउन सुरुमा एमालेले प्रस्ताव अघि सारेको बताइएको छ। तर नेता ज्वालाका अनुसार जनता समाजवादी दल (जसपा) समेत सहभागी चार दलको बैठकमा पुरानो गठबन्धन बिउँताउने सहमति भएको छ  “राष्ट्रपतिमा कुरा टुङ्गिएको छैन  जे होस् सँगसँगै जाने सहमति भयो।” जसअनुसार कांग्रेस  माओवादी  एकीकृत समाजवादी  जसपा समेतको पुरानो गठबन्धन बन्ने छ। ‘संसद्‌मा रहेको उपस्थितिका आधारमा शक्ति बाँडफाँट’ हुने बैठकमा सहभागी लोसपा नेता राजेन्द्र श्रेष्ठको विश्वास छ। उनको भनाइले कांग्रेसलाई राष्ट्रपति दिने गरी सहमति हुने सङ्केत दिन्छ। कांग्रेस नेताहरूका अनुसार त्यसले औपचारिक रूप लिएमा शनिवार बस्ने बैठकले रामचन्द्र पौडेललाई उम्मेदवार बनाउने छ। एमाले अध्यक्ष ओलीले नेता नेपाललाई राष्ट्रपतिमा अघि सार्न तयार रहेको खबरपछि एकीकृत समाजवादी पनि अग्रसर भएको हो। अब उनलाई आलोपालो गर्दै एक वर्ष प्रधानमन्त्री बनाउन सकिने सहमति हुने विकल्पबारे पनि छलफल भइरहेको बताइन्छ। तर नेता श्रेष्ठका भनाइमा त्यसबारे विस्तृत छलफल भइसकेको छैन। नेताहरूले हाललाई राष्ट्रपतिमै केन्द्रित भएको बताएका छन्। एमाले अध्यक्ष ओलीसँग कुरा गर्नुअघि प्रचण्डले एमालेलाई मान्य हुने गरी कांग्रेस बाहेकको राष्ट्रपति बनाउन खोजेको सन्देश दिएका छन्। तर नेपाललाई कांग्रेसले स्वीकार नगरेपछि अब प्रचण्डले एमालेको साथ खोज्ने प्रयास अन्तिमसम्म गर्ने ठानिएको छ। माओवादी नेता हरिबोल गजुरेलका अनुसार यसअघिको भेटमै प्रचण्डले कांग्रेसलाई राष्ट्रपति दिएर आफूहरूबीच आलोपालो सरकार चलाउने प्रस्ताव राखिसकेका छन्। पुरानो गठबन्धनको बैठकमा सरकारबारे आलोपालोको औपचारिक निर्णय नगरी प्रचण्डले एमालेका निम्ति त्यही विकल्प अन्तिमसम्म खुला राख्ने ठानिएको छ। त्यो स्वीकार गरेमा एमाले सरकारमा रहिरहने बाटो खुल्ने छ। तर एमालेका निम्ति ‘प्रचण्डले सहमति तोड्दाको पीडा पचाएर राष्ट्रपतिमा कांग्रेसलाई समर्थन गर्न राजनीतिक र नैतिक अप्ठेरो पर्ने’ एक थरी ठान्छन्। ‘गृह मन्त्रालय नदिएर राष्ट्रिय स्वतन्त्र पार्टीलाई सरकार छाड्न बाध्य पारे जस्तै राष्ट्रपति नदिएर अपमानित गर्दै एमालेलाई पनि त्यही अवस्थामा धकेल्ने’ प्रधानमन्त्री प्रचण्डको उद्देश्य रहेको उनीहरूको विश्लेषण पाइन्छ। एमालेको समर्थन लिएर अचानक प्रधानमन्त्री बनेका र राष्ट्रिय सहमतिको अडान लिएका प्रचण्डसमेत संलग्न बैठकबाट ‘पुरानो गठबन्धन बिउँताउने सहमति’ बाहिर आउनुले पनि त्यो विश्लेषणलाई थप बल दिएको देखिन्छ। एमालेबाहेकका दलहरूबीच भइरहेका बैठकहरूका सम्बन्धमा नेकपा एमालेका नेता पृथ्वी सुब्बा गुरुङले वर्तमान सत्ता गठबन्धन टुट्न पनि सक्ने सम्भावना देखिएको टिप्पणी गरे। तर राष्ट्रपतिमा माओवादीले कांग्रेसलाई सघाए पनि एमाले सरकारमा रहिरहन्छ वा रहँदैन भन्नेबारे कुनै छलफल नभएको बताए। उनले भने  “भोलि (शनिवार) बस्ने बैठकले त्यसबारे निर्णय गर्न सक्छ।” कांग्रेससँगको समीकरण बन्न नदिन राष्ट्रपतिमा नेता नेपाललाई अघि सार्ने एमाले अस्त्र करिब निष्प्रभावी बनेको देखिएको छ। अब पनि अर्को अस्त्र बाँकी छ? कतिपयले एमाले र नेकपा माओवादी केन्द्रबीच एकीकरणपछि बनेको नेकपा बिउँताउने प्रस्ताव स्वीकार गरेमा बहसले फेरि नयाँ मोड लिन सक्ने ठानेका छन्। कतिपय एमाले नेताहरू त्यसो गरेर भए पनि गठबन्धन जोगाउनु पर्ने पक्षमा देखिन्छन्। त्यो सम्भावना स्वयम् ओली र प्रचण्डको रुचिमा निर्भर हुने ठानिन्छ। तर ओलीले पत्रकारहरूसँग भनेका छन्  “भोलि मनोनयन हुन्छ  एमालेको (उम्मेदवार) हुन्छ भन्ने त हामीले पुस १० गते नै टुङ्गो लगाएर बसेका छौँ। अरू घटनाक्रम थाहा छैन।” 2023 बीबीसी। अन्य वेबसाइटका सामग्रीहरूका लागि बीबीसी जिम्मेवार छैन।  
52,https://www.bbc.com/nepali/news-64345351,"नेपाल र न्यूजील्यान्डका केही स्थानको भौगोलिक स्थितिमा केही समानता छ। तर अभिलेखहरूले नेपालमा न्यूजील्यान्डमा भन्दा बढी हवाई दुर्घटनाहरू भएका देखाउँछन्। ,यो पनि हेर्नुहोस्","एभिएशन सेफ्टी नेटवर्कले सङ्कलन गरेको तथ्याङ्क तुलना गरेर हेर्दा नेपालमा भएका विमान दुर्घटनाको सङ्ख्या न्यूजील्यान्डको भन्दा तीनगुना बढी देखिन्छ। अप्ठ्यारो र चुनौतीपूर्ण भूगोलमा विमान चलाउनुपर्ने बाध्यता नेपालमा मात्र सीमित छैन। सेफ्टी म्याटर्स फाउन्डेशनका संस्थापक क्याप्टेन अमित सिंहका अनुसार न्यूजील्यान्डका विकट उपत्यकाहरूमा पनि नियमित व्यावसायिक उडानहरू हुन्छन्।  ""तर त्यहाँ नेपालमा जस्तो दुर्घटना भइरहँदैन। त्यहाँका विमानमा भू-उपग्रहमा आधारित प्रविधि प्रयोग गर्ने अत्याधुनिक उपकरणहरू छन् "" उनले भने।  नेपालमा हिमाली र पहाडी भेगमा विमान उडाउन विशेष दक्षता चाहिन्छ।  ""हाम्रोमा निश्चित विमानस्थलमा विमान उडाउन पाउने चालकका लागि निश्चित मापदण्ड तोकिएको छ। कुनै हवाईमार्गमा विमान उडाउन आईपी (प्रशिक्षक विमानचालक)सँग निश्चित घण्टा उडेको हुनुपर्छ "" नेपाल नागरिक उड्डयन प्राधिकरणका भूतपूर्व महानिर्देशक सञ्जीव गौतमले भने।  गौतमका अनुसार त्यो न्यूनतम मापदण्ड हो। केही वायुसेवा कम्पनीहरूले अझ बढी अनुभव र दक्षता खोज्न सक्छन्। ""त्यसका लागि तालिम दिने व्यवस्था उनीहरूले नै गर्छन् "" उनले भने।  निजी वायुसेवा कम्पनीहरूको संस्था 'वायुसेवा सञ्चालक सङ्घ'का अध्यक्ष क्याप्टेन रामेश्वर थापाका अनुसार अन्तर्राष्ट्रिय मापदण्डअनुसारको तालिमबाहेक नेपालमा जहाज उडाउने विमानचालकलाई यहाँका भूभाग र विमानस्थलहरूसँग परिचित गराउनेगरी थप तालिम र अभ्यास पनि गराइन्छ। ""हामी नियमित रूपमै तालिम गराइरहेका हुन्छौँ। प्रत्येक वायुसेवाको आआफ्नै तालिम विभाग हुन्छ। त्यो विभागबाट विज्ञ विमानचालकहरूले तालिम गराउँछन्  कहिलेकाहीँ बाहिरबाट विज्ञहरू ल्याएर पनि हामी गराउँछौँ "" थापाले भने।  Airports in Nepal नेपालका वायुसेवा सञ्चालकहरूले चालकदललाई भर्चूअल अभ्यास गराउन प्रभावकारी हुने ठानिएको 'फ्लाइट सिम्युलेटर' भने ल्याएका छैनन्।  ""हामी भौतिक रूपमै वास्तविक तालिम गराइरहेका हुन्छौँ। कतिपय अवस्थामा हामी विमानमै सिम्युलेशन गर्छौँ "" उनले भने।  उनका अनुसार प्रत्येक प्रकारका विमानका लागि छुट्टाछुट्टै सिम्युलेटर चाहिने भएकाले र ''यहाँ ल्याउँदा वा विदेश पठाउँदा खासै खर्चमा फरक नपर्ने भएकाले'' अहिलेसम्म बाहिर पठाइँदै आएको छ।  अहिले नेपालमा २१ वटा वायुसेवा कम्पनी छन्।  तीमध्ये नौवटाले 'फिक्स्ड विङ' वायुयान अर्थात् सर्वसाधारणले बुझ्ने भाषामा भन्नुपर्दा हवाईजहाज मात्रै  १२ वटाले रोटर विङ वायुयान अर्थात् हेलिकप्टर मात्रै र एउटा कम्पनीले दुवै खालका वायुयान उडाउँदै आएको प्राधिकरणले जनाएको छ।   नेपालमा विमान दुर्घटना भएपछि अनुसन्धान गरेर सम्भावित कारण खोज्ने प्रयास हुने गरेको भए पनि दुर्घटना हुने क्रम रोकिएको छैन।  जेठ महिनामा जोमसोमनजिकै तारा एअरको विमान दुर्घटना हुँदा २२ जनाको मृत्यु भएको थियो. उद्धारकर्मीका अनुसार पाँच जनाको शव विमान बजारिएको भीरभन्दा झन्डै ६० मिटर तल खोल्सामा भेटिएको थियो सन् २०१२ देखि २०२१ सम्म विमान दुर्घटनाबारे अनुसन्धानपछि जाँचबुझ आयोगहरूले १७५ वटा सिफारिसहरू गरेका थिए।   तीमध्ये १३१ वटा सिफारिस पूर्णतः पालना गरिएको र ११ वाट आंशिक रूपमा गरिएको नेपाल नागरिक उड्डयन प्राधिकरणले आफ्नो प्रतिवेदनमा जनाएको छ। तर १९ वटा सिफारिस पालना नगरिएको र १४ वटा लागु गर्नुनपर्ने उसले जनाएको छ। तैपनि नेपालमा किन बारम्बार हुन्छ हवाई दुर्घटना? यो प्रश्न नेपाली अधिकारी र नागरिक उड्डयन क्षेत्रमा रुचि भएका विज्ञले मात्र हैन सर्वसाधारण नागरिकहरूले पनि गरिरहेका छन्। यती एअरलाइन्सको विमान दुर्घटनाग्रस्त भएपछि नेपालको हवाई सुरक्षाबारे धैरले चासो व्यक्त गरेका छन्।  नेपालको हवाई सुरक्षाबारे बीबीसीले प्राधिकरणको उच्च नेतृत्वसँग सम्पर्क गर्ने प्रयास गरेको थियो।  तर पोखरामा भएको दुर्घटनाबारे ""अनुसन्धान भइरहेको र यो (कुरा गर्ने) उपयुक्त समय नभएको"" सन्देश पठाउँदै  वरिष्ठ अधिकारीहरूले प्रतिक्रिया दिन मानेनन्।  नेपालमा सन् १९४६ देखि अहिलेसम्म ६८ वटा हवाई दुर्घटना हुँदा झन्डै ८८० जनाको मृत्यु भएको एभिएशन सेफ्टी नेटवर्कको तथ्याङ्कले देखाउँछ।  दुर्घटनाको कारण मानवीय त्रुटिबाहेक विमानस्थलको भौगोलिक अवस्थिति र अकस्मात् मौसम परिवर्तन हुने गर्नुलाई मान्ने गरिएको छ।  Nepal aviation accidents गत वर्ष प्रकाशित उड्डयन सुरक्षासम्बन्धी आफ्नो प्रतिवेदनमा नेपाल नागरिक उड्डयन प्राधिकरणले विमान दुर्घटना (प्रति १ ००० उडान घण्टा) र तिनमा मानवीय क्षति हुने क्रम ''ह्वात्तै घटेको'' दाबी गरेको थियो। प्राधिकरणका अनुसार सन् २०१२ देखि २०२१ सम्मको अवधिमा हेलिकप्टर दुर्घटनाको सङ्ख्या भने बढेको थियो। दश वर्षको अवधिमा 'फिक्स्ड विङ' विमान दुर्घटना हुनुका कारण विश्लेषण गर्दै प्राधिकरणले दुर्घटनामा तीन खालका 'उच्च जोखिम' वर्ग भएको औँल्याएको थियो। उच्च जोखिमका वर्गमध्ये सीएफआईटीका कारण दुईतिहाईभन्दा बढी मानवीय क्षति पुगेको थियो। प्राधिकरणका अनुसार एसटीओएल (शोर्ट टेक-अफ एन्ड ल्यान्डिङ) अर्थात् छोटो धावनमार्ग भएका विमानस्थलमा सञ्चालित विमानहरू बढी सङ्ख्यामा (१७ मध्ये १४) दुर्घटनामा परेका थिए।   उड्डयनको भाषामा सीएफआईटी भनेको विमानचालकको पूर्ण नियन्त्रणमा रहेको विमान त्रुटिवश कुनै भूभाग  पानी वा अवरोध गएर ठोकिनु हो। यस किसिमका दुर्घटनाहरू प्रायः विमान अवतरण गर्नुअघि वा  गर्दागर्दैको चरणमा हुने गरेका छन्।  चालकदल तथा एअर ट्राफिक कन्ट्रोल (एटीसी) मध्ये एक वा दुवैको मानवीय त्रुटि  नियम उल्लङ्घन वा गल्ती तथा प्राविधिक त्रुटि र मौसमी कारणले पनि यस किसिमको दुर्घटना हुने गरेको पाइएको क्याप्टेन रामेश्वर थापा बताउँछन्।  ""तपाईँ न मौसम फेर्न सक्नुहुन्छ न त भौगोलिक अवस्थिति "" नेपाल नागरिक उड्डयन प्राधिकरणका पूर्वमहानिर्देशक गौतमले भने। ""प्रायः मरेर जाने विमानचालकको दोष देखाउने गरिएको छ। तर हामीले के बुझ्नुपर्छ भने चालकभन्दा माथि वायुसेवा कम्पनी र उसमाथि नागरिक उड्डयन प्राधिकरण छ "" उनले भने।   ""विमानचालकको दोष हो भने त्यो प्रणालीको पनि दोष हो।"" अहिले नागरिक उड्डयन प्राधिकरणले नियमनकारी भूमिकाका साथसाथै सेवाप्रदायकको काम पनि गर्दै आएको छ।  तर ती सबै कामका लागि पर्याप्त जनशक्ति छ कि छैन भन्ने प्रश्न बेलाबेलामा उठ्ने गरेको छ।  नियमनकारी निकाय बलियो र स्वतन्त्र नभएसम्म सबै काम प्रभावकारी रूपमा गर्न नसकिने र त्यसका लागि राजनीतिक नेतृत्व संवेदनशील हुनुपर्ने धारणा प्राधिकरणका पूर्वमहाप्रबन्धक गौतम र क्याप्टेन थापा दुवैको छ। ""दुर्घटनाहरू भए र छानबिनहरू गरिए। तर छानबिनपछि गरिएको सिफारिस लागु भए नभएको त्यो हेर्ने निकाय छैन "" गौतमले भने।  प्राधिकरणले स्वार्थ बाझिने दुई खालका भूमिका निर्वाह गरिरहेकाले छुट्टाछुट्टै कामका लागि छुट्टाछुट्टै निकाय बनाउने प्रस्तावसहितको विधेयक राष्ट्रिय सभाबाट पारित भएको भए पनि राजनीतिक हस्तक्षेपका कारण प्रतिनिधिसभाबाट फिर्ता भएको भन्दै थापाले असन्तुष्टि व्यक्त गरे।  अन्तर्राष्ट्रिय नागरिक उड्डयन सङ्गठन (आईकाओ) अन्तर्गत रहेको यूएसओएपीबाट गत वर्ष एप्रिल महिनामा भएको सुरक्षा परीक्षणमा नेपालले उल्लेख्य सुधार गरेको नेपाल नागरिक उड्डयन प्राधिकरणले जनाएको थियो। उड्डयन सुरक्षाको प्रभावकारी कार्यान्वयनमा नेपालको ७०.१ प्रतिशत अङ्क पाएको र त्यो वैश्विक मापदण्ड (६० प्रतिशत) भन्दा माथि रहेको भन्दै त्यतिबेला प्राधिकरणको नेतृत्वले गौरव व्यक्त गरेको थियो।  प्राधिकरणका महाप्रबन्धक प्रदीप अधिकारीले त्यसबाट नेपाली आकाश ""सुरक्षित रहेको"" सन्देश गएको  बताएका थिए।   तर त्यसको एक महिनाको हाराहारीमा मुस्ताङ जिल्लामा तारा एअरको विमान दुर्घटनामा पर्दा २२ जनाको मृत्यु भयो। केही महिनाअघि प्रकाशित आफ्नो प्रतिवेदनमा प्राधिकरणले प्रभावकारी सुरक्षा व्यवस्थापनका लागि नेपालमा 'स्टेट सेफ्टी प्रोग्र्याम' एसएसपी लागु गर्न थालिएको जनाएको छ।  पोखरामा माघ १ गते भएको दुर्घटनामा नेपालको आन्तरिक उडानको इतिहासमा सबैभन्दा ठूलो मानवीय क्षति भएको छ। तीन दशकमा नेपालमा भएकामध्ये यो तेस्रो खराब हवाई दुर्घटना हो।  असोज २०४९ सालमा ललितपुरको भट्टेडाँडामा पाकिस्तानको कराचीबाट आएको एअरबस A300B4-203 दुर्घटनाग्रस्त हुँदा सर्वाधिक सङ्ख्यामा मानवीय क्षति भएको थियो। दुर्घटनास्थल त्रिभुवन अन्तर्राष्ट्रिय विमानस्थलबाट १८ किलोमिटर दक्षिणमा पर्छ।  अवतरण गर्ने अनुमति लिने क्रममा विमानचालकले 'मानक प्रक्रिया' अनुसरण गर्न नसक्नुलाई दुर्घटनाको सम्भावित कारण  मानिएको छ।  Phase-wise aviation accidents in Nepal त्यसअघि सोही वर्ष साउनमा ब्याङ्ककबाट आएको थाई एअरवेजको एअरबस A310-304 काठमाण्डू उपत्यकाबाट उत्तरतिर रसुवाको लाङ्टाङ क्षेत्रमा दुर्घटनाग्रस्त हुँदा पनि ११० जनाभन्दा बढीको ज्यान गएको थियो।   उक्त दुर्घटना विमानचालकले अवतरणको अनुमति लिने क्रममा भएको थियो। एअरट्राफिक कन्ट्रोल र चालकदलबीच असमझदारी  मौसम र उपकरणमा आएको समस्यालाई दुर्घटनाको सम्भावित कारण मानिएको छ।   क्याप्टेन अमित सिंहका अनुसार नेपालमा बारम्बार हवाई दुर्घटना हुनुको कारण ""नेपालमा विद्यमान हवाई सुरक्षाबारेको अवधारणा"" हो जसले ""सुधार गर्ने दिशामा अवरोध"" सिर्जना गरेको छ।""कहिलेकाहीँ प्राविधिक त्रुटि हुन सक्छ तर नेपालमा बारम्बार त्यसो हुनुको अर्थ हवाई सुरक्षा अन्तर्राष्ट्रिय स्तरमा कायम हुन सकेको छैन "" सिंहले भने।  उनी विगत ३० वर्षदेखि व्यावसायिक हवाई यातायातको क्षेत्रमा प्रशिक्षक एवं सुरक्षाविज्ञका रूपमा कार्यरत छन्।  नेपालको भौगोलिक स्थितिबारे चर्चा गर्दै उनले विमानस्थलका कारण चुनौती सिर्जना भएको हो भने सम्बन्धित निकायले सुरक्षाको मापदण्डमा सुधार गरेर दुर्घटना हुन नदिनेतिर विचार गर्नुपर्ने बताए।  ""सुरक्षाले उत्पादन र संरक्षणबीच सन्तुलन कायम गर्छ "" उनले भने  ""उत्पादन वा आय बढाउने हो भने तपाईँले संरक्षण पनि बढाउनुपर्छ "" उनले भने।  एभिएशन सेफ्टी नेटवर्कको तथ्याङ्कअनुसार विगत १३ वर्षमा नेपालमा २६ वटा हवाई दुर्घटना भए। तिनमा कम्तीमा २८५ जनाको मृत्यु भयो।  यो अवधिमा भएका अधिकांश दुर्घटनाहरू विमान अवतरण गर्ने चरणमा भएका थिए।  त्यसपछि उड्दाउड्दै र गन्तव्यमा पुग्नै लाग्दा अवतरण गर्नुअघि धेरै दुर्घटनाहरू भए। जमिन छोड्नासाथ भएका दुर्घटनाको सङ्ख्या न्यून छ।  विश्वभरि भएका विमान दुर्घटनाहरूको तथ्याङ्क हेर्दा पनि अधिकांश दुर्घटना गन्तव्यमा पुग्नै लाग्दा र अवतरण गर्ने क्रममा भएका छन्। त्यसो किन हुन्छ त?  ""त्यतिबेला सबैभन्दा धेरै परिवर्तन हुन्छ "" सिंह भन्छन्। ""विमान उडाउने र अवतरण गर्ने क्रममा धेरै गतिविधि गर्नुपर्छ अनि त्यो यात्रुले खप्न नसक्ने खालको भइदिन सक्छ "" उनले भने। विश्वभरि व्यावसायिक उडानमा भएका घातक दुर्घटनामा पनि त्यस्तै प्रवृत्ति देखिन्छ। विमान निर्माता बोइङ कम्पनीले एउटा प्रतिवेदनमा सन् २०११ देखि २०२१ सम्म व्यावसायिक उडानमा भएका घातक दुर्घटनामध्ये २८ प्रतिशत अवतरणका क्रममा र २२ प्रतिशत चाहिँ विमान उचाइमा पुगेर तल ओर्लिने क्रममा र जमिन छोड्नासाथ भएको उल्लेख गरेको छ। दुर्घटनामा परेको विमानको फाइल तस्बिर काठमाण्डूबाट चालकदलका चार र ६८ यात्रुसहित उडेको यती एअरलाइन्सको ATR 72 विमान अवतरणको अनुमति लिइसकेपछि नवनिर्मित पोखरा अन्तर्राष्ट्रिय विमानस्थलनजिकै दुर्घटनामा पर्‍यो। उक्त विमान १५.५ वर्षअघि निर्माण भएको बुझिएको छ।  विमानस्थलका अधिकारीहरूका अनुसार माघ १ गते आइतवार बिहान मौसम सफा र उडानहरू नियमित थिए।  विमानचालक कमल केसीको कप्तानीमा रहेको उक्त विमानले एअर ट्राफिक कन्ट्रोलरबाट अवतरणका लागि 'क्लिअरन्स' पनि पाइसकेको थियो। उक्त विमानस्थलमा पूर्व र पश्चिम दुवैतिरबाट अवतरण गर्न मिल्छ।  विमानले पहिला पूर्व दिशामा अवस्थित 'रनवे थ्रीजीरो'बाट अवतरण गर्ने अनुमति पाएको थियो।  ""तर विमान १५ माइलनजिकै (झन्डै २४.५ किलोमिटर) आइसकेपछि चालकदलले 'रनवे वनटू' (पश्चिमी छेउ) बाट अवतरण गर्ने अनुमति माग्यो "" विमानस्थलका ती अधिकारीले बीबीसी न्यूज नेपालीलाई भने। ""आवाज पुरुषको थियो अर्थात् विमानचालक केसीले नै अनुमति मागेका हुन् "" उनले भने। एटीसीबाट विमानले अनुमति पायो पनि। केसी इन्स्ट्रक्टर पाइलट (आईपी) अर्थात् प्रशिक्षक विमानचालक थिए। चालकदलमा सहचालक अञ्जु खतिवडा पनि थिइन्। त्यो दिन पोखराका लागि उनीहरूको त्यो दोस्रो उडान थियो। विमान अवतरण गर्न अनुमति लिएर धावनमार्गको दिशा परिवर्तन गर्नु सामान्य नै मानिन्छ। अवतरण गर्न बाधा भए नभएको र हवाई ट्राफिकसम्बन्धी अन्य कुरा  मौसम र चराको गतिविधि र विमानको आवश्यकता हेरे त्यस्तो अनुमति दिइने गरेको छ। अनुमति पाएपछि अवतरण गर्न मोडिएको उक्त विमान पोखराको पुरानो र भर्खरै सञ्चालनमा आएको नयाँ विमानस्थलको बीचतिर सेती नदीको खोँचमा गएर बज्रियो। विभिन्न अनुमान गरिए पनि के कारणले दुर्घटना भयो भन्ने स्पष्ट भइसकेको छैन।  विमानभित्र रहेका एक भारतीय यात्रुले सो क्रममा फेसबुक लाइभ गरेको खुलेको छ। सामाजिक सञ्जालमा पछि भाइरल भएको उनले खिचेको भिडिओमा विमान ठोकिनुअघि कुनै अस्वाभाविक घटना भएको देखिँदैन।  माघे सङ्क्रान्तिको उत्सव मनाइरहेका मानिसहरूका लागि उक्त दुर्घटना नेपालमा तीन दशकयता भएको सबैभन्दा ठूलो दुर्घटना बन्न पुग्यो।  यती एअरलाइन्सको उक्त 9N-ANC उडान काठमाण्डूबाट बिहान १०:३० बजे उडेको थियो। विश्वभरि हुने उडानबारे तत्काल तथ्याङ्क अभिलेखमा राख्ने वेबसाइट Flightradar24 ले उक्त विमान बिहान १०:५७ बजे समुद्र सतहबाट २ ८७२ फिट (झन्डै ८७६ मिटर) को उचाइमा रहेको देखाउँछ। त्यसपछि भने विमानबाट सबै सङ्केत प्रवाह हुन रोकियो।  पोखरा अन्तर्राष्ट्रिय विमानस्थल २ ६३६ फिटको उचाइमा छ। Playback of YT flight तर फ्लाइटरेडारले देखाएको उचाइ त्रुटिपूर्ण हुनसक्ने पोखरा विमानस्थलका एक अधिकारीले बताए। दुर्घटनाबारे अनुसन्धान भइरहेकाले उनले आफ्नो नाम उल्लेख नहोस् भन्ने चाहेका छन्। ""ब्ल्याक बक्सको फ्लाइट डेटा रेकर्डरको अध्ययनपछि अवतरणका क्रममा के भएको थियो र विमान कसरी खस्यो भन्ने स्पष्ट हुन्छ "" उनले भने। यती एअरलाइन्सले सन् १९९८ को सेप्टेम्बर महिनामा पहिलो पटक आफ्नो व्यावसायिक उडान थालेको थियो।  त्यसका लागि उसले क्यानडामा निर्मित DHC6-300 ट्विन-ओटर विमान ल्याएको यती एअरलाइन्सको वेबसाइट जनाइएको छ। नेपालमा आन्तरिक उडान गर्दै आएको सो निजी वायुसेवा कम्पनीसँग ATR 72 विमानहरू छन्।  सन् २००४ यता यती एअरलाइन्सका छवटा विमान दुर्घटनामा परेका छन्। तिनमा १०० जनाभन्दा बढीको मृत्यु भएको छ।  सर्वाधिक मानवीय क्षति पोखरामा भएको दुर्घटनामा भएको हो। पोखरामा दुर्घटनामा परेको विमान १५ वर्षअघि बनेको जानकारी Flightradar24 ले दिएको छ।  तर त्यसमा जडित ट्रान्सपोन्डर अर्थात् 'रेडिओ उपकरण'ले पठाउने डेटा 'विश्वसनीय नभएको' उसले जनाएको छ।  ""पुराना विमानमा भएका वेदर रेडार (मौसमसम्बन्धी जानकारी सङ्कलन गर्ने उपकरण)  जमिननजिकै पुगेको चेतावनी दिने प्रणाली र अन्य साधनहरू प्रायः चलनचल्तीबाट हराइसके "" सिंहले भने।   ""पुराना विमानहरूमा जोखिम न्यूनीकरण गर्न विमानचालकलाई सावधान गराउने आधुनिक साधन र सुविधाहरू हुँदैनन् "" उनले भने। विमान निर्माताले पनि समयसमयमा त्यस्ता साधन र सुविधाहरू उपलब्ध गराउँछन्। तर तिनलाई अद्यावधिक गराउने व्यवस्था उड्डयन निकायबाट हुनुपर्ने धारणा सिंहको छ।  क्याप्टेन थापा भने विमान पुरानो हुँदैमा समस्या हुन्छ कुरामा असहमत देखिन्छन्। उनी विमानको अवस्था र मर्मत महत्त्वपूर्ण हुने तर्क गर्छन्।  नेपालमा विमानको सङ्ख्या कम भएको तर वायुसेवाको माग र हवाई यातायातमा निर्भरता बढेको बताउँदै  क्याप्टेन थापाले भने ""विमान पुरानो हुँदैमा केही घाटा हुँदैन। मर्मतमा सम्झौता हुनुहुँदैन  नेपालमा मर्मतमा सम्झौता भएको कमै छ।""  फ्रान्सको कम्पनी एटीआरले बनाएको ATR 72 विमान यात्रु र सामान दुवै बोक्न प्रयोग हुन्छ।  यो 'ट्विन-टर्बोप्रब' विमान हो अर्थात् यसमा विमानलाई अगाडि बढाउन दुईवटा प्रपेलर (पङ्खा) हुन्छन्।  पोखरामा विमान दुर्घटना भएपछि फ्रान्स सरकारको हवाई सुरक्षा हेर्ने निकाय  विमान निर्माता कम्पनी एटीआर र युरोपेली नागरिक उड्डयन सुरक्षा निकायका विज्ञहरू नेपाल आएका छन्। उनीहरूले नेपालमा भइरहेको अनुसन्धानमा सहयोग गर्ने बताइएको छ। एभिएशन सेफ्टी नेटवर्कका अनुसार सन् १९९४ देखि २०२३ मा अहिलेसम्म विश्वभरि दुर्घटनामा परेका त्यस प्रकारका ३९ वटा विमानमा 'हल लस' भएको छ अर्थात् फेरि मर्मत गर्नै नसकिनेगरी क्षति पुगेको छ। ती दुर्घटनामा ४७० जनाको ज्यान गएको छ। सबैभन्दा ठूलो मानवीय क्षति यो वर्ष पोखरामा भएको छ। त्यसअघि सन् २०२० र १९९४ मा पनि ६८-६८ जनाले ज्यान गुमाएका थिए। ATR-72 worst crashes ग्राफिक्सः लोकेश शर्मा ’१३ वर्षको उद्धारकार्यमा मैले यस्तो घटना पहिलो पटक देखेँ’ 'सबै आफन्तले शव पाउन कम्तीमा एक हप्ता' 2023 बीबीसी। अन्य वेबसाइटका सामग्रीहरूका लागि बीबीसी जिम्मेवार छैन।  "
53,https://www.bbc.com/nepali/news-64578251,टर्की र सिरियाको भूकम्पका कारण भत्किएका भवनहरूभित्र फसेका जीवित मानिसहरूको उद्धारका लागि समय घर्किँदै गइरहेको छ।,"अब्लुलाइम मुआइनिलाई टर्कीको हटाईमा उद्धारकर्मीहरूले भग्नावशेषबाट निकालेका थिए स्वदेशी तथा विदेशी उद्धारकर्मीहरूले जीवित मानिस रहेको ठानिएका भग्नावशेषहरू पन्छाएर जीवन बचाउन हरसम्भव प्रयास गरिरहेका छन्। तर यसरी भग्नावशेषभित्र फसेका मानिस कति समयसम्म जीवित रहन सक्छन्? विज्ञहरूले बीबीसीलाई बताए अनुसार यसलाई निर्धारण गर्ने विभिन्न तत्त्वहरू छन्। भवन वा संरचना भत्किँदा च्यापिएका  थुनिएका वा फसेका व्यक्तिको अवस्थिति  पानी र श्वास फेर्ने पहुँच  त्यहाँको मौसमको अवस्था र शारीरिक तन्दुरुस्ती लगायत विभिन्न कुराहरूले उनीहरू कति समय बाँच्न सक्छन् भन्ने निर्धारण गर्छ। अधिकांश उद्धारका कामहरू विपद्‌को घटना भएको २४ घण्टाभित्र भइसक्छन्।  तर भग्नावशेषहरूबाट मानिसहरूलाई उद्धार गर्न त्योभन्दा धेरै लामो समय लागेका उदाहरणहरू पनि छन्। संयुक्त राष्ट्रसङ्घले विनाशकारी घटना भएको पाँच देखि सातदिनसम्म खोजी र उद्धार जारी राख्ने गरेको छ। यस्तो निर्णय पनि लगातार एक वा दुई दिनसम्म जीवित मानिसहरूको उद्धार हुन नसकेको अवस्थामा मात्रै लिइन्छ। त्यसो भए के-के तत्त्वले विपद्‌मा फसेका मानिसहरूलाई जीवित राख्छ?  भूकम्प वा कुनै पनि भवन अचानक ढल्ने कुरा अनुमान लगाउन सहज छैन।  तर यस्तो आपत्कालिक घटनामा आफ्नो शरीरको अवस्थिति तपाईँ घटनामा बाँच्ने अवस्थाको लागि सबैभन्दा महत्त्वपूर्ण हुने विज्ञहरू बताउँछन्। राम्रोसँग छनौट गरिएको बस्ने ठाउँले भग्नावशेषहरूबाट पुरिनबाट मात्रै बचाउँदैन सास फेर्नका लागि ठाउँ समेत पाइन सक्छ।  ""'ड्रप  कभर र होल्ड' अर्थात् निहुरिनु  छेकिनु र रोकिनुको अभ्यास गर्दा बाँच्नको लागि र श्वास फेर्नको लागि बाटो बनाउन सकिन्छ "" टर्कीको सबैभन्दा ठूलो उद्धार तथा खोज सम्बन्धी संस्थाका संयोजक मुरत हरुन अन्गोरेन भन्छन्। 'ड्रप  कभर र होल्ड' भनेको आफ्नो हातलाई तल पारेर घुँडा टेकेर बस्नु  शरीरलाई टेबल वा कुनै माथिबाट झर्ने वस्तुबाट जोगाउने बस्तुमुनि छेकिनु र भूकम्पको झट्का नरोकिँदासम्म अडिनुलाई बुझाउँछ।  ""भूकम्प जस्तै विपद्‍बाट निम्तने आपत्कालिन अवस्थाबारे शिक्षा  तालिम र सचेतना महत्त्वपूर्ण भए पनि सधैँ बेवास्ता गरिने कुरा हुन् "" उनले थपे। ""त्यही कुराले भग्नावशेषभित्र तपाईँको बाँच्ने समय तय गर्छ।"" विश्व स्वास्थ्य सङ्गठनको आपत्कालिन परियोजनाकी प्राविधिक अधिकारी डा जेत्री रेग्मी पनि पूर्व तयारीको महत्त्वमा जोड दिन्छिन्। ""बलियो डेस्क वा टेबलको मुनी छेकिएर रहँदा बाँच्ने सम्भावना बढ्छ। हरेक आपत्कालिन अवस्था फरक हुने भएकाले कुनै कुराको निश्चित हुँदैन तर प्रारम्भिक खोजी र उद्धार प्रयासहरू स्थानीय समुदायको पूर्व तयारी क्षमतामा पनि भर पर्छ "" उनले भनिन्।  भत्किएको भवनभित्र फसेको मानिस जीवित रहन श्वास फेर्नको लागि हावा र खानेपानी सबैभन्दा जरुरी हुन्छ। तर बाँच्ने कुरा उसलाई लागेको चोटमा पनि भर पर्छ। रगत बगिरहेको छ भने कुनै पनि मानिस २४ घण्टापछि जीवित भेटिने सम्भावना कम रहन्छ।  ढलेको भवनमा फसेको मानिसलाई ठूलो चोट पनि लागेको छैन र श्वास फेर्ने ठाउँ पनि पाइरहेको छ भने उसलाई बाँच्नका लागि चाहिने अर्को महत्त्वपूर्ण कुरा शरीरलाई आवश्यक मात्रामा चाहिने पानी हो। अमेरिकाको ड्यूक विश्वविद्यालयस्थित सघन उपचार सम्बन्धी विज्ञ प्राध्यापक रिचर्ड एडवार्ड मुनका अनुसार शरीरमा अक्सिजन र पानीको कमीले बाँच्न कठिन बनाउँछ। ""हरेक वयस्कको शरीरबाट पिसाब  पसिना  श्वास फेर्दा वा बाफको माध्यमबाट एक दिनमा १.२ लिटर पानी बाहिर जान्छ "" उनले भने। ""यसरी आठ लिटरसम्म पानी बाहिर गयो भने मानिस गम्भीर बिरामी हुन्छ।"" कतिपय आकलनहरूले मानिस पानी बिना तीन देखि सात दिनसम्म बाँच्न सक्ने देखाएका छन्।  यदि कुनै मानिसको टाउकोमा आघात पुग्ने किसिमको चोट लागेको छ र श्वास फेर्नका लागि साँघुरो ठाउँ मात्रै छ भने विपद्को दोस्रो दिनपछि बाँच्ने सम्भावना निकै कम हुन्छ। डाक्टर रेग्मीका अनुसार यस्तोमा फसेका मानिसहरूलाई लागेको चोटको अवस्थाबारे मूल्याङ्कन गर्नु पनि निकै महत्त्वपूर्ण हुन्छ। ""मेरुदण्ड  टाउको वा छातीमा चोट लागेका मानिसहरूलाई आघातसम्बन्धी तत्काल उपचार हुने अस्पतालहरूमा नपुर्‍याउँदासम्म नबाँच्न सक्छन् "" उनले भनिन्। रक्तस्राव  हड्डी भाँचिने र अङ्गभङ्ग हुने जस्ता चोटपटकले मृत्युको सम्भावना बढाउँछ। उद्धारपछि हुने हेरचाह पनि उत्तिकै महत्त्वपूर्ण हुने डा रेग्मी बताउँछिन्। ""भग्नावशेषबाट जीवित उद्धार गरिएकाहरूको पनि 'क्रस सिन्ड्रोम'का कारण मृत्यु हुनसक्छ। यस्तो अवस्था साधरणतया भूकम्पजस्ता विनाशकारी घटनामा च्यापिएका मानिसहरूमा हुने गर्छ।"" उनका अनुसार भग्नावशेषमा च्यापिएका कारण मांसपेशीमा क्षति पुगेका कारण शरीरमा उत्पन्न हुने एउटा विषाक्त पदार्थका कारण 'क्रस सिन्ड्रोम' हुनेगर्छ।  जब शरीरलाई थिचेर राखेको भग्नावशेष हटाइन्छ यस्तो विषाक्त पदार्थ शरीरका अन्य ठाउँमा फैलिएर गम्भीर असरहरू देखा पर्न सक्ने डा रेग्मी बताउँछिन्।   विपद्का घटना भएका क्षेत्रको मौसमले पनि भग्नावशेषमा फसेका मानिसहरू कति समयसम्म बाँच्छन् भन्ने कुरा निर्धारण गर्छ। प्राध्यापक मुनका अनुसार टर्कीमा अहिले रहेको जाडो मौसमले परिस्थितिलाई झन् खराब बनाएको छ। ""एकजना वयस्कले २१ डिग्री सेल्सियससम्मको तापक्रम आफ्नो शरीरको तातोपना नगुमाई सहन सक्छ। तर त्यो भन्दा चिसो भयो भने स्थिति फरक पर्न सक्छ "" उनले भने। त्यस्तो अवस्थामा शरीरको तापक्रमले वरपरको तापक्रम पछ्याउन सुरु गर्छ। ""हाइपोथर्मिया (शरीरको तापक्रम धेरै न्यून भएर जाने समस्या) हुने गति व्यक्तिको एकान्तपनामा र ओतको अवस्थामा पनि भर पर्छ। धेरै थोरै र कम भाग्यशालीहरूलाई मात्र यस्तो अवस्थामा हाइपोथर्मिया हुन्छ "" सघन उपचार विशेषज्ञले भने। तर गर्मीका कारण वरिपरिबाट बन्द रहेको ठाउँ धेरै तातो भयो भने पनि च्यापिएको मानिसले शरीरमा रहेको पानीको मात्रा छिटो गुमाएर बाँच्ने सम्भावना कम हुँदै जान सक्छ।  विज्ञहरूका अनुसार सधैँजस्तो अवमूल्यन गरिएको विषय मानसिक सुस्वास्थ्य र नियन्त्रण हो।  उनीहरूका अनुसार आफू जीवित रहने इच्छाशक्तिमा आफ्नो मनलाई अडिग राख्न सक्नु बाँच्नका लागि महत्त्वपूर्ण हुन्छ। ""डर हाम्रो प्राकृतिक प्रतिक्रिया हो  तर हामी आत्तिनु हुँदैन। हामी बाँच्नका लागि मानसिक रूपमा बलियो हुनुपर्छ "" उद्धारविज्ञ अन्गोरेन भन्छन्। यसका लागि दृढ सङ्कल्प पनि आवश्यक पर्छ। सन् १९९५ मा दक्षिण कोरियामा भूकम्पको १० दिनपछि एक जना मानिसलाई जीवितै उद्धार गरियो।  उनी वर्षाको पानी पिएर र कार्टुनको बक्सा खाएर बाँचेका विवरण आएका थिए। उनले आफ्नो दिमाग सक्रिय राखिरहन बच्चाका खेलौनासँग खेलेका थिए। सन् २०१३ मा बाङ्ग्लादेशमा भत्किएको एउटा कारखानाबाट १७ दिनपछि एकजना महिलालाई जीवितै बाहिर निकालियो। ""मैले उद्धारकर्मीहरूको आवाज धेरै दिनदेखि सुनिरहेकी थिएँ। उनीहरूको ध्यान तान्न लौरो र डन्डीले भग्नावशेषमा हानिरहेँ तर कसैले मलाई सुनेन "" आफ्नो उद्धार भएपछि उनले भनेकी थिइन्। ""मैले १५ दिनसम्म प्याकेटमा राखिएका खानेकुरा खाएँ। अन्तिम दुई दिन खानका लागि पानी बाहेक केही बाँकी थिएन।"" सुकुम्वासीका नेता भन्छन्  'अपार्टमेन्ट होइन  भूमिमा अधिकार चाहिन्छ' हेइटीमा २ लाख २० हजार मानिसहरूको ज्यान जाने गरी सन् २०१० मा आएको भूकम्पपछि एकजना मानिस एउटा पसल रहेको भग्नावशेषभित्र १२ दिनसम्म बाँचेका थिए।  पछि अर्का एकजना मानिस भूकम्पपछि बनेको भग्नावशेषमा फसेर २७ दिनसम्म बाँचेको विवरण आए। सन् २००५ मा पाकिस्तान नियन्त्रित कश्मीरमा भूकम्पको दुई महिनापछि ४० वर्षकी महिलाको भान्साबाट जीवितै उद्धार गरिएको थियो। नक्ष बीबी नामकी ती महिला मांसपेशीहरू सुकेको र बोल्न नसक्ने अवस्थामा भेटिएकी थिइन्। ""हामीले मरिसकेको ठानेका थियौँ तर बाहिर निकाल्दै गर्दा उनले आँखा खोलिन् ""उनकी आफन्तले बीबीसीसँग भनेकी थिइन्। 2023 बीबीसी। अन्य वेबसाइटका सामग्रीहरूका लागि बीबीसी जिम्मेवार छैन।  "
54,https://www.bbc.com/nepali/articles/cl7jnl81221o,गत ज्यानुअरी महिनामा एक भारतीय युवक एउटी पाकिस्तानी युवतीलाई गैरकानुनी रूपमा भारत प्रवेश गर्न र नक्कली परिचयपत्र बनाउन सहयोग गरेको आरोपमा पक्राउ परे। ,"ती युवती उनकी श्रीमती हुन्।  भारतका २१ वर्षीय मुलायम सिंह यादव र पाकिस्तानकी १९ वर्षीया इकरा जीवानीको सन् २०२० ताका कोभिड महामारी फैलिएका बेला अनलाइन  लुडो खेल्ने क्रममा चिनजान भएको थियो।  पछि उनीहरू प्रेममा परे। सँगै बस्न आफूहरूलाई कठिन हुनेछ भन्ने दुवै जनालाई  थाहा थियो। भारत र पाकिस्तानबीच तिक्ततापूर्ण सम्बन्ध छ।   सन् १९४७ मा भारत स्वतन्त्र भएपछि भारत-पाकिस्तान विभाजन भएको थियो। त्यसयता यी दुई छिमेकीहरूबीच तीन पटक युद्ध भइसकेको छ। गत सेप्टेम्बर महिनामा मुलायम र इकराले नेपालमा भेट गरे। नेपालमै उनीहरूले बिहे पनि गरे।  त्यसपछि उनीहरू कर्नाटक राज्यको राजधानी ब्याङ्लोर गए अनि त्यहीँ बस्न थाले।  तर ज्यानुअरीमा उनीहरूको खुसीमा वज्रपात भयो।  गैरकानुनी रूपमा भारत प्रवेश गरेको भन्दै जीवानीलाई हिरासतमा लिइयो। यादव पनि पक्राउ परे। उनलाई जालसाजी गरेको र आवश्यक कागजपत्रबिनै विदेशी  नागरिकलाई आश्रय दिएको अभियोग लगाइयो। जीवानीलाई गत साता भारतबाट निष्काशन गरेर पाकिस्तान  पठाइएको छ। यादव ब्याङ्लोरको एउटा जेलमा छन्।  मुलायम सिंह यादवको परिवार उत्तर प्रदेशमा बस्छ। परिवारजनहरू उनी पक्राउ परेपछि आत्तिएका छन्। उनीहरू भन्छन् - यो त त्यो जोडीको प्रेमकथा मात्र हो।﻿ उनका भाइ जीतलालका अनुसार परिवारले छोरा मुलायम र बुहारी इकरा घर फर्कून् भन्ने चाहेको छ।  ""हामी पाकिस्तान र भारतबीचको अवस्था बुझ्छौँ तर उनीहरूले गरेको भनेको प्रेम मात्र हो।"" “गैरकानुनी रूपमा भारत प्रवेश गरेको र जाली कागजपत्र बनाएको कुराबाहेक यो एउटा प्रेमकथाजस्तो मात्र देखिन्छ ” ब्याङ्लोरस्थित एक वरिष्ठ प्रहरी अधिकारीले नाम उल्लेख नगर्ने सर्तमा भने। यादवकी आमा शान्ति देवीले दुवै देशका सरकारले यो जोडीको पुनर्मिलन गराउन  सहयोग गर्न सक्ने आशा राखेकी छन्। “उनी मुस्लिम वा पाकिस्तानी जे भए नि हामीलाई कुनै समस्या छैन। उनी हाम्री बुहारी हुन्। उनको हामी राम्रो रेखदेख गर्नेछौँ।"" यादव ब्याङ्लोरस्थित एक आईटी कम्पनीका लागि सुरक्षागार्डका रूपमा काम गर्थे। जीवानी पाकिस्तानको हैदराबाद सहरमा विद्यार्थी थिइन्। अनलाइन भेट भएपछि उनीहरूले ""लङ-डिस्टेन्स"" सम्बन्ध बनाए। तर जीवानीलाई घरबाट चाँडै बिहे गर्ने दबाव परेको थियो।  यादवको सुझावअनुसार उनी पाकिस्तानबाट दुबई हुँदै नेपाल आइन्।  प्रहरीका अनुसार उनीहरू दुई जनाले हिन्दू परम्पराअनुसार नेपालको एउटा मन्दिरमा बिहे गरेका थिए। त्यसपछि उनीहरू पटना हुँदै भारत गए।  तर जीवानीसँग भारतमा बस्नका लागि आवश्यक कागजपत्र थिएन। यादवले उनका लागि भारतीय परिचयपत्र दिलाउन नक्कली आधारकार्डको व्यवस्था गरेको प्रहरीको भनाइ छ। प्रहरीका अनुसार यादव प्रत्येक दिन काम गर्न बाहिर जान्थे र जीवानी घरमै बस्ने गर्थिन्।  उनी आफ्नी आमालाई ह्वाट्स्यापमा फोन गरिरहन्थिन्। त्यसकै आधारमा प्रहरी उनी भए ठाउँ पुग्यो। ब्याङ्लोरका प्रहरी अधिकारीहरूका अनुसार उनीहरू गत महिना उच्च सतर्कतामा थिए। दुईवटा ठूला अन्तर्राष्ट्रिय कार्यक्रम - एअरो इन्डिया एअर शो र जी२० अर्थमन्त्रीहरूको बैठक - फेब्रुअरीमा  हुने तय भइसकेको थियो।  थप अनुसन्धानपछि जीवानीलाई गैरकानुनी रूपमा भारत प्रवेश गरेकोमा पक्राउ गरियो र फरेनर्स रिजन रजिस्ट्रेशन अफिसमा ज्यानुअरी २० का दिन बुझाइयो। त्यसपछि फेब्रुअरीमा उनलाई पाकिस्तान फिर्ता पठाइयो।  ""अहिलेसम्म उनलाई गैरकानुनी रूपमा भारत प्रवेश गरेकोबाहेक अरू कुनै आरोप लगाइएको छैन "" ब्याङ्लोरको ह्वाइटफील्ड डिस्ट्रिक्टका डेप्यूटी प्रहरी कमिश्नर एस गिरीशले बीबीसीलाई बताए। ""तर अनुसन्धान जारी छ""।  बीबीसीले जीवानी वा उनको पाकिस्तानस्थित परिवारसँग प्रतिक्रिया लिन सकेको छैन।  यो साताको सुरुतिर पीटीआई न्यूज एजेन्सीले उनका बाबुले जीवानी घर पुगेको र यो विषयमा बोल्न नचाहेको उल्लेख गरेको थियो। 2023 बीबीसी। अन्य वेबसाइटका सामग्रीहरूका लागि बीबीसी जिम्मेवार छैन।  "
55,https://www.bbc.com/nepali/articles/cyxqdrnlje7o,संसद्‌मा प्रतिनिधित्व गर्ने आठ राजनीतिक दलको बालुवाटारमा बसेको बैठकले राष्ट्रपतिको निर्वाचनमा नेपाली कांग्रेसका उम्मेदवारलाई समर्थन गर्ने सहमति जुटेको एक नेताले बताएका छन्।,नेपाली कांग्रेस र एकीकृत समाजवादी दलले उक्त पदका लागि आकाङ्क्षा व्यक्त गर्दै आएको विवरण आइरहँदा अन्ततः कांग्रेसलाई समर्थन गर्न माओवादी केन्द्रसहितका आठ दल सहमत भएको नेकपा एकीकृत समाजवादी नेता प्रकाश ज्वालाले बीबीसीलाई बताए। ''राष्ट्रपतिका सन्दर्भमा आठ दलको उपस्थितिमा नेपाली कांग्रेसलाई समर्थन गर्ने प्रस्ताव आएको थियो। त्यसमा साझा उम्मेदवारका रूपमा सहयोग गर्ने टुङ्गो लाग्यो '' ज्वालाले भने। लिखित निर्णय नभएको भए पनि समझदारी बनेको उनले जानकारी दिए। कांग्रेसका तर्फबाट राष्ट्रपतिको उम्मेदवार कसलाई बनाउने भन्नेबारे टुङ्गो लाग्न‌ बाँकी भएको कांग्रेसका प्रवक्ता प्रकाशशरण महतले बताएका छन्। ‘‘भोलि बिहान कार्य सम्पादन समितिको बैठक पार्टी कार्यालयमा छ। त्यही निर्णय हुन्छ। अहिले नै सम्भावित (नाम) भन्नु उपयुक्त हुँदैन ’’ उनले भने।  राष्ट्रपति निर्वाचनको विषयमा प्रधानमन्त्री समेत रहेका माओवादी केन्द्रका अध्यक्ष पुष्प कमल दाहाल र नेकपा एमाले अध्यक्ष केपी शर्मा ओलीबीच पनि शुक्रवार छलफल भएको थियो शुक्रवार साँझको बैठकमा उपराष्ट्रपतिको उम्मेदवारबारे छलफल नभएको बुझिएको छ। राष्ट्रपतिमा कांग्रेसलाई सत्तारूढ दलहरू माओवादी केन्द्र  जनता समाजवादी पार्टी  जनमत पार्टी र नागरिक उन्मुक्ति पार्टीले सघाउने भएका छन्। त्यस्तै विपक्षमा रहेका नेकपा एकीकृत समाजवादी पार्टी  लोकतान्त्रिक समाजवादी पार्टी र राष्ट्रिय जनमोर्चाले पनि साथ दिएका छन्। राजनीतिक दलहरूले शनिवार राष्ट्रपतिका लागि उम्मेदवारी दर्ता गर्नुपर्ने गरी निर्वाचन आयोगले तालिका सार्वजनिक गरेको छ। बालुवाटारमा शुक्रवार बिहान कांग्रेस  माओवादी केन्द्र  एकीकृत समाजवादी र जसपाका शीर्ष नेताहरूबीच बैठक चलेको थियो। प्रधानमन्त्री प्रचण्डले आह्वान गरेको उक्त बैठकमा राष्ट्रपतिमा एकीकृत समाजवादीका नेता माधवकुमार नेपाललाई प्रस्ताव गरेको विवरणहरू सार्वजनिक भएका थिए।  तर उक्त बैठकमा नेपाली कांग्रेसले आफ्नो दलले राष्ट्रपति पाउनुपर्ने अडान कायमै राखेपछि त्यसबारे साँझ छलफल गर्ने बताइएको थियो।  राष्ट्रपतिको उम्मेदवारमा राष्ट्रिय सहमति आवश्यक रहेको भन्दै नेकपा एमालेलाई समर्थन गर्न माओवादी केन्द्रका अध्यक्ष पुष्पकमल दाहाल प्रचण्ड हच्किएपछि एमालेले पनि एकीकृत समाजवादीका नेता नेपाललाई अघि सार्न खोजेको बताइएको थियो। त्यसै सिलसिलामा शुक्रवार दिउँसो प्रचण्ड र एमाले अध्यक्ष केपी शर्मा ओलीबीच झन्डै दुई घण्टा बैठक भएको थियो। उनीहरूबीच कुराकानी सकिएपछि पुनः कांग्रेस र माओवादी केन्द्रसहित अन्य राजनीतिक दलहरू छलफलमा जुटेका थिए। चार दलको बैठक बालुवाटारमा बसिरहँदा पछि लोकतान्त्रिक समाजवादी पार्टी  जनमत पार्टी  नागरिक उन्मुक्ति पार्टी र राष्ट्रिय जनमोर्चा पार्टी पनि सहभागी भएका थिए। 2023 बीबीसी। अन्य वेबसाइटका सामग्रीहरूका लागि बीबीसी जिम्मेवार छैन।  
56,https://www.bbc.com/nepali/news-64259409,"नेपालमा मानिसलाई एकबाट अर्को धर्ममा जबरजस्ती परिवर्तन गर्न लगाउनु गैर कानुनी काम हो, तर केही धर्म प्रचारकहरू इसाई आस्था फैलाएर मुद्दा लाग्न सक्ने खतरा मोल्न समेत इच्छुक छन्। ","नेपाल विश्वमै धेरै इसाई समुदाय बढ्दै गएको देश हो। ""येशुको जीत होस् "" हिमालको फेदमा रहेको झार्लाङ्ग गाउँमा एउटा नयाँ चर्चको उद्घाटन गर्दा एकजना कोरियाली पास्टर पाङ्ग चाङ्ग-इन्‌ले भावविभोर भएर आँसु खसाले।    हालसालै धर्म परिवर्तन गरेकाहरूको त्यो समूहले आफ्नो हात उठाएर  प्रार्थना गरे।  त्यसरी धर्म परिवर्तन गर्नेहरू धेरैजसो आदिवासी तामाङ समुदायका छन् जुन समुदायले विगतमा बोन धर्म मान्ने गर्दथे । नेपालमा बोन धर्म बुद्ध धर्मको आगमनभन्दाअघिदेखि रहेको ठानिन्छ।    पाङ्गको नजरमा तामाङ समुदाय ""आर्थिक र आध्यात्मिक रूपमा गरिब"" छ।  ""त्यसैले  एउटा चमत्कार हुन्छ र पूरै गाउँले धर्म परिवर्तन गर्छ "" उनले भने।  धर्म प्रचारक मिसनरीहरू  धेरैजसो पाङजस्तै दक्षिण कोरियाली प्रचारकहरूले  बुद्धको जन्मभूमि र पूर्व हिन्दू अधिराज्य नेपालमा  विश्वमै सबैभन्दा तीव्र गतिमा वृद्धि भइरहेको इसाई समुदाय  निर्माण गर्न मद्दत गरेका छन्।  नेपालमा इसाई धर्मावलम्बीहरूको तीव्र गतिमा बढिरहेको सङ्ख्यामा मुख्यतः परम्परागत हिन्दू वर्णाश्रम जात व्यवस्थामा पुछारमा पारिएका दलित भनिने समुदायका मानिसहरू वा आदिवासी जनजाति समुदायका मानिसहरू छन्। पाङ्गले भने जस्तै उनीहरूले चमत्कारमा विश्वास गरेका पनि हुन सक्छन्  तर धर्म परिवर्तन गरेपछि त्यसले उनीहरूलाई चरम गरिबी र भेदभावको अवस्थाबाट छुटकारा पाउने मौका पनि प्रदान गर्दछ।  झारलाङमा रहेको नयाँ चर्च - नेपालमा पास्टर पाङ्गले खोलेका दर्जनौँ चर्चमध्ये यो एक हो इसाई धर्म प्रचारकको रूपमा नेपालमा बिताएको दुई दशक लामो समयमा पाङ्गले आफ्नो रेखदेखमा  झन्डै ७० वटा चर्चहरू स्थापना गरेका छन्। त्यसरी बनेका धेरैजसो चर्चहरू राजधानी काठमाण्डूबाट दुई घण्टाजति टाढा उत्तर पश्चिममा अवस्थित धादिङ जिल्लामा रहेका छन्। उनका अनुसार जग्गा त्यहाँको समुदायले दिन्छ भने कोरियाली चर्चहरूले निर्माण कार्यका लागि पैसा दिएर मद्दत गर्छन्।  पाङ्ग दाबी गर्छन्  ""झन्डै सबैजसो पहाडी उपत्यकाहरूमा चर्चहरू बनिरहेका छन्।"" त्यो  केही बढाइचढाइ गरेर गरिएको दाबी हुनसक्छ तर हालैका वर्षहरूमा नेपालभरि चर्चहरूको सङ्ख्यामा ठूलो वृद्धि भएकोमा कुनै शङ्का छैन। इसाई समुदायको राष्ट्रिय सर्वेक्षणको पछिल्लो तथ्याङ्कले अझै पनि उल्लेख्य रूपमा बहुसङ्ख्यक हिन्दूहरू रहेको नेपालमा ७ ७५८ चर्चहरू रहेको देखाएको छ।  र यस्तो रूपान्तरणका पछाडि धेरै हदसम्म दक्षिण कोरियाली धर्म प्रचारकहरूको हात रहेको छ। केही दशकअघि मात्रै धर्म प्रचारकहरू विदेशमा खटाउन सुरु गरेको भए पनि दक्षिण कोरिया अहिले इसाई धर्म प्रचारकहरू परिचालन गर्ने  विश्वकै सबैभन्दा ठूला देशहरू मध्येमा एक बन्न पुगेको छ।   कोरियाली वर्ल्ड मिसन एसोसिएशनका अनुसार कोरियाका त्यस्ता २२ हजारभन्दा बढी इसाई धर्म प्रचारकहरू देशबाहिर रहेका छन्।  धर्म परिवर्तन गरेर आफूले पुनर्जन्म  प्राप्त गरेको भन्ने उत्साहबाट प्रेरित कोरियाली धर्म प्रचारक  मिसनरी  हरू धर्म परिवर्तनका निम्ति निकै गाह्रो ठानिँदै आएका संसारका विभिन्न स्थानहरूमा समेत आक्रामक रूपमा प्रवेश गर्नेहरू भनी परिचित हुन थालेका छन् जुन क्रममा कतिपय स्थानबाट तिनीहरूलाई निष्कासन समेत गर्ने गरिएको छ।     पाङ्ग चाङ-इन् र ली जियोङ्ग-ही विगत करिब २० वर्षदेखि नेपालमै छन् नेपाल अहिले धर्म निरपेक्ष राज्य हो  र सन् २०१५ मा बनेको संविधानले धार्मिक स्वतन्त्रताको प्रत्याभूति  दिएको छ। यद्यपि सन् २०१८ मा लागु गरिएको धर्म परिवर्तन गराउने विरुद्धको कानुनले कसैलाई उसको धार्मिक आस्था परिवर्तन गर्न प्रोत्साहन गरेको अभियोगमा दोषी ठहर हुनेलाई पाँच वर्षसम्म जेल सजाय हुनसक्ने व्यवस्था गरेको छ। ""धर्म परिवर्तन गराउने विरुद्धको कानुनका कारण हामी सधैँ चिन्ता र त्रासमा काम गरिरहेका हुन्छौँ  "" पाङ्गकी श्रीमती ली जियोङ्ग-हीले भनिन्। ""तर यो डरका कारण हामी इसाई धर्मको उपदेश फैलाउन रोक्न सक्दैनौँ। हामी आत्माहरूको उद्धार गर्ने कार्यलाई रोक्ने छैनौँ।"" यी दम्पती पहिला ब्याङ्कमा काम गर्थे। "" पहिले मेरा श्रीमान्‌ले नै  ईश्वरको आदेश प्राप्त गर्नु भएको हो र त्यसको छोटो समयपछि ईश्वरले हामीलाई नेपालतर्फ जाने बाटोमा पठाइदिनुभयो "" ली जियोङ्ग-हीले भनिन्। उनीहरू सन् २००३मा पहिलो पटक नेपाल आउँदा नेपालमा हिन्दू शाही परिवार गद्दीनसीन नै थियो। ""यहाँ थुप्रै मूर्तिहरूको पूजा भइरहेको देखेर स्तब्ध भएको थिएँ "" पाङ्ग भन्छन्। ""मलाई लाग्यो नेपालमा येशुको उपदेशको एकदमै चर्को आवश्यकता छ।""  उनीहरू आएको पाँच वर्षपछि नेपालमा २४० वर्ष पुरानो राजतन्त्र ढल्यो। एक दशक लामो सशस्त्र द्वन्द्वको अन्त्य गर्दै माओवादी विद्रोहीहरूले हतियार बिसाए र उनीहरू सरकारमा आए।  त्यसको केही अघि मात्रै नेपालको संसद्‌ले देशलाई धर्म निरपेक्ष घोषणा गरिसकेको थियो।   ""यसले मिसनरी कामका लागि स्वर्ण युगको थालनी गर्‍यो "" पाङ्ग भन्छन्।  हामीले केही हप्ता कोरियाली प्रचारक समुदायसँग समय बितायौँ। त्यस क्रममा हामीसँग खुला रूपमा बोल्न इच्छा देखाउने पाङ्ग र उनकी पत्नी मात्रै थिए। ""परमेश्वरले नेपालमा के गरिरहेका छन् भन्ने कुरा अरूलाई सुनाउन म खुला छु "" पाङ्गले भने।    आफूहरूको कामले कानुनको उल्लङ्घन गरेको भन्ने उनलाई लाग्दैन किनभने उनको मनमा उनीहरूले खुला रूपमा धर्म परिवर्तन गराएको वा बाप्टाइज गराएको भन्ने लाग्दैन।  ""हामीले गरिरहेको धर्म प्रचारको काम केवल हामीबारे मात्रै होइन। परमेश्वरले यो काम गरिरहेका छन्। नेपालमा चमत्कारहरू गर्न कसरी परमेश्वरले हाम्रो माध्यमबाट काम गर्छन् भनेर हामीलाई देखाउन मन छ "" उनले भने। नेपालमा इसाई समुदाय देशको कुल जनसङ्ख्याको दुई प्रतिशतभन्दा कम छ र पछिल्लो जनगणनाको तथ्याङ्कले त्यस्तो सङ्ख्यामा वृद्धि भइरहेको देखाउँछ। सोही तथ्याङ्कका अनुसार नेपालमा हिन्दू करिब ८० प्रतिशत छन् भने बौद्धमार्गी करिब ९ प्रतिशत छन्।  सन् १९५१ को तथ्याङ्कमा  नेपालमा इसाई धर्मावलम्बी एकजना पनि थिएनन् भने सन् १९६१ मा त्यस्तो सङ्ख्या जम्मा ४५८ जनाको थियो। तर सन् २०११ सम्ममा आइपुग्दा त्यो करिब ३ लाख ७६ हजार पुग्यो भने अहिले त्यो सङ्ख्या करिब ५ लाख ४५ हजार रहेको पछिल्लो जनगणनाले अनुमान गरेको छ।    कमल थापा धर्म परिवर्तन गराउनेविरुद्धको कानुन कार्यान्वयन होस् र नेपाल फेरि हिन्दू राज्य होस् भन्ने चाहन्छन् ""यो जङ्गलमा डढेलो जसरी फैलिरहेको छ। हाम्रो सांस्कृतिक पहिचान धरापमा परेको छ। राष्ट्रिय एकताको सूत्र दाउमा छ ""  नेपालका एकजना पूर्व उपप्रधानमन्त्री कमल थापाले दाबी गरेका छन्।  उनी कोरियाली धर्म प्रचारको कामलाई ""देशको सांस्कृतिक पहिचानमाथिको सङ्गठित हमला"" को रूपमा हेर्छन्। ""मिसनरीहरूले पर्दापछाडि बसेर काम गरिरहेका छन् र गरिब र सिधासादा मानिसहरूलाई शोषण गरिरहेका छन् अनि इसाई धर्ममा परिवर्तित हुन प्रोत्साहन गरिरहेका छन्। यो धार्मिक स्वतन्त्रताको अवस्था होइन। यो धर्मको नाममा गरिएको शोषण हो "" उनले भने।  उनले नेपाल पुनः हिन्दू राष्ट्र हुनुपर्ने वकालत गर्दै आएका छन्। उनले धर्म परिवर्तन विरोधी कानुनको पनि समर्थन गरेका थिए र उनी उक्त कानुन कार्यान्वयनमा भएको हेर्न चाहन्छन्। हाल उक्त कानुन अन्तर्गत मुद्दा लागेकाहरू इसाईहरूमात्रै छन् तर अहिलेसम्म कोही पनि दोषी ठहर भएका छैनन्। त्यस्ता मुद्दाहरू या त प्रमाणको अभावका कारण फिर्ता भएका छन् वा पुनरावेदनमा जाँदा अभियुक्तहरूले सफाइ पाएका छन्।  नेपाल इसाई समाजका अनुसार अहिले त्यस्ता प्रकार ५ वटा मुद्दाहरू अदालतमा  विचाराधीन छन्। दुई महिलासहित चार कोरियालीविरुद्धको मुद्दा गत डिसेम्बरमा फिर्ता भएको थियो। ""धर्म परिवर्तन गर्ने भावना जीससबाटै आउनुपर्छ "" डिल्लीराम पौडेलले भने नेपाल क्रिस्चियन सोसाइटीका प्रमुख पास्टर डिल्लीराम पौडेल त्यस्तो कानुनअन्तर्गत सोधपुछ गरिएकामध्ये पहिला व्यक्तिहरूमा पर्दछन्। सन् २०१८ को एप्रिलमा उनीमाथि धर्म परिवर्तन गर्न उनले मानिसहरूलाई पैसा दिएको भनी आरोप लागेको थियो। तर उनले त्यसलाई अस्वीकार गर्छन्। उनी विरुद्धको आरोप पछि फिर्ता लिइयो। ""हामीमाथि मानिसहरूलाई धर्म परिवर्तन गराएको आरोप लाग्छ  तर त्यस्तो शक्ति हाम्रो हातमा हुँदैन "" उनले भने। ""यदि हुन्थ्यो भने मैले मेरी आमाको धर्म परिवर्तन गराउन सक्ने थिएँ। उहाँ अहिले ९२ वर्षकी हुनुभयो  म उहाँलाई पैसा दिन सक्छु। म उहाँका लागि प्रार्थना गर्नसक्छु तर उहाँको धर्म परिवर्तन गराउन सक्दिनँ किनभने त्यो त जीससबाटै आउनुपर्ने हो।""  उनी कट्टर हिन्दु परिवारका हुन् र ""२१ पुस्तादेखि"" उनको बाबुबाजे हिन्दू पण्डित  थिए।  उनी २०/२२ वर्षको हुँदा पढ्नका लागि दक्षिण कोरिया गएका थिए र त्यहीँ उनले इसाई धर्मसँग परिचित हुने मौका पाए। ""म एक्लै थिएँ  मेरा कोही साथी बनिसकेका थिएनन् "" उनले सम्झिए  "" त्यस बेला केही मानिसले मलाई नेपाली भाषामा भएको कोरियाली बाइबल दिए  उनीहरूले कतैबाट नेपाली भाषाको बाइबल फेला पारेका थिए।"" त्यो बाइबल उनले एकै रातमा पढे र "" मैले मेरो सृष्टिकर्तालाई फेला पारेँ।""   """"यो हास्यास्पद र अविश्वसनीय लाग्छ?"" हो मलाई त्यस्तै भएको थियो "" उनले मुस्कुराउँदै भने। डिल्लीराम पौडेल युवा हुँदा उनी हिन्दु पुजारी थिए जब उनी नेपाल फर्किए उनको परिवारले उनीमाथि  राम्रो व्यवहार गरेन। ""उनीहरूले इसाई विदेशी धर्म हो भने।  केही मानिसले म बौलाएँ भने र मेरो होस गुम भएको बताए "" उनले सम्झिए। उनको परिवार र समुदायले उनलाई स्वीकार गर्न निकै समय लाग्यो। प्रत्येक वर्ष करिब दुई हजार नेपाली विद्यार्थी पढ्नका लागि कोरियामा जाने गर्छन्। नेपालमा रहेका एक कोरियाली प्रचारक (जसले नाम उल्लेख नगर्ने गर्ने सर्तमा बोलेका थिए) भन्छन् तिनीहरू कोरियास्थित स्थानीय चर्चहरूसँग सम्पर्क गर्ने प्रयास गर्छन्।  ""नेपालमा इसाई धर्मको प्रचार गर्ने काम निकै चुनौतीपूर्ण छ। त्यसैले हामीसँग वैकल्पिक तरिकाहरू छन् "" उनले भने। ""हाम्रो उद्देश्य भनेको धेरै भन्दा धेरै आत्माहरूलाई परिवर्तन गर्न सक्नु हो। युवा हुँदा हिन्दु पुजारी रहेका डिल्ली राम पौडेल त परिवर्तन हुनसके भने हामीले गर्न सक्छौँ  त्यसैले यो काम हामीले गोप्य रूपमा रहेरै गर्नुपर्छ।"" पाङ्ग र उनकी पत्नीले काठमाण्डूमा सेमिनरी (धर्मबारे पढाइ हुने स्थान) विद्यालय चलाउँछन्। त्यहाँ करिब ५० विद्यार्थीहरू अहिले अध्ययनरत छन्। उनीहरूको शिक्षा  खानपिन र बसोबासको धेरैजसो खर्च कोरियाली चर्चका दाताहरूले नै बेहोर्छन्। उनीहरूका विद्यार्थीमध्ये एक २२ वर्षीय सपना तामाङ पनि हुन् जो दुर्गम सिनगांगको तामाङ गाउँकी हुन्।  सपना भन्छिन् उनी ""नयाँ ठाउँ जानेछिन् र येशुको सन्देश फैलाउने छिन्"" उनले भनिन्  ""मेरो बुवा चर्च जानेहरूलाई घृणा गर्नुहुन्थ्यो किनभने आफ्नो परम्परा बिर्सन हुँदैन भन्नेमा उहाँ विश्वास गर्नुहुन्थ्यो।""  उनले इसाई धर्मबारे आफ्ना काकाबाट थाहा पाएकी हुन् जुनबेला उनी अत्यन्तै बिरामी थिइन्।  उनले आफू इसाई भएपछि आफ्नो रोग सन्चो भएको दाबी गरिन्।  ""म येशुका लागि बाँच्न चाहन्थेँ। अन्तत: कसले मलाई माया  गर्दो रहेछ भन्ने मैले थाहा पाएँ "" उनले भनिन्। उनको जस्तो दुर्गम गाउँहरू पाङ्गजस्ता कोरियाली प्रचारकका लागि नयाँ मोर्चाहरू हुन्।  ""सहरमा धर्म परिवर्तन गराउने विरुद्धको कानुनबारे सबैलाई थाहा हुन्छ। सहरभन्दा टाढा भने कमैको ध्यान पुगिरहेको हुन्छ "" पाङ्गले भने।  सपनाले गत वर्ष सेमिनरीको पढाइ पूरा गरिन्। अब उनको योजना पहाडमा रहेको आफ्नो गाउँमा फर्किने र ""बिस्तारै युवाहरूलाई चर्चको हिस्सा बनाउने"" रहेको छ। येशुको उपदेश फैलाउँदा त्यसको ""विद्यमान धर्म र संस्कृतिसँग द्वन्द्व हुने"" पाङ्ग चाङ्ग-इन् स्विकार्छन्। तर उनको विचारमा "" त्यस्तो खाले सांस्कृतिक झट्का त हुन्छ हुन्छ जुन टारेर टर्दैन।"" 2023 बीबीसी। अन्य वेबसाइटका सामग्रीहरूका लागि बीबीसी जिम्मेवार छैन।  "
57,https://www.bbc.com/nepali/articles/c51p7g44gxxo,"अमेरिकाको मोन्टाना राज्यको सबैभन्दा ठूलो सहर, बिलिङ्सका चकित सर्वसाधारणले आकाशमा ‘ठूलो सेतो घेरो’ देखेर तस्बिरहरू कैद गरेको केही दिनमै अमेरिकाले थप तीन वटा आकाशमा उडिरहेको सन्दिग्ध वस्तुलाई प्रहार गरेर खसालिदियो।
","तर  ती 'उड्ने वस्तु'हरूबारे जानकारी सीमित छन् र पछिल्ला दिनहरूमा ती के हुन् भन्नेबारे फरक फरक अनुमानहरू भएका छन्।
 पछिल्लो पटक क्यानडाको सिमाना नजिक पर्ने ह्युरन तालमा एक उडिरहेको वस्तु खसालिएको थियो। अमेरिकी रक्षा अधिकारीहरूले त्यस वस्तु मानवरहित “अष्टभुज आकार” को भएको बताएका थिए। 
  अमेरिकी नोर्दन कमान्डका कमान्डर जनरल ग्लेन भ्यानहर्कले त्यसबारे धेरै कुरा थाहा नभएको तर ती वस्तुले कुनै खतराको सङ्केत नगर्ने पनि बताएका छन्। 
 “पछिल्लो दुई सातामा जे भयो त्यो एक किसिमको अचम्म लाग्ने कुरा थियो "" मोन्टानाको प्रतिनिधित्व गर्ने डेमोक्र्याटिक पार्टीका सेनेटर जन टेस्टरले अमेरिकास्थित बीबीसीको साझेदार संस्था सीबीएससँग भने। 
 अधिकारीहरूले अझै पनि अमेरिका र क्यानडामा खसालिएका उडिरहेका वस्तुहरूको अवशेषहरू खोजिरहेका छन्। तर ती वस्तुहरू कहाँबाट आए वा तिनको उद्देश्य के थियो भन्ने बारे निकै कम बोलेका छन्। 
 ""मलाई लाग्छ अमेरिकीहरूले अहिले यी वस्तुहरूद्वारा सङ्कलित कुनै पनि विवरण उनीहरूले पुनः प्राप्त गर्न सक्छन् वा सक्दैनन् भन्ने पत्ता लगाउन खोजिरहेका छन् "" युनिभर्सिटी अफ ब्राडफोर्डका अन्तर्राष्ट्रिय सम्बन्ध र सुरक्षा विषयका प्राध्यापक क्रिस्टोफ ब्लुथले बीबीसीलाई भने।
 तर  गत हप्ता शुक्रवार अलास्का माथि र शनिवार उत्तर-पश्चिम क्यानडाको युकोनमा खसालिएका अन्य दुई उडिरहेका वस्तुहरू जस्तै  मिशिगनमा आइतवार खसालिएको पनि जासुसी प्रयोजनको हो या होइन भन्ने कुरा स्पष्ट छैन। 
 ""यी वस्तुहरू उस्तै देखिने खालका थिएनन् र बलुनभन्दा निकै सानो आकारका थिए। ती वस्तुहरूको अवशेष नभेटेसम्म हामीले तिनीहरूको विशेषता बताउन सक्दैनौँ "" ह्वाइट हाउसको 'न्याशनल सेक्युरिटी' प्रवक्ताले गत साताको अन्त्यमा भनेका थिए। 
 उनले एक सन्दिग्ध चिनियाँ जासुसी बलुनबारे बताएका हुन् जुन पहिलो पटक ज्यानुअरीमा अलास्काको अलेउटियन टापुहरू पार गर्दै गर्दा पहिचान भएको थियो। त्यसलाई फेब्रुअरी ४ मा साउथ क्यारोलाइनाको तटमा एफ-२२ लडाकु जेटले प्रहार गरेर खसालेको थियो। 
 अधिकारीहरूले उक्त बलुन चीनको भएको र संवेदनशील क्षेत्रहरूको निगरानी गर्न प्रयोग गरिएको बताएका थिए।
 “यस्तो घटना पहिले पनि घटेको छ। ट्रम्प राष्ट्रपति हुँदा अमेरिकाभर तीन वटा त्यस्ता बलुन देखिएका थिए। यद्यपि  तिनीहरूले अमेरिकी हवाई क्षेत्र छोडेपछि मात्र देखिएका थिए ” रोयल यूनाइटेड सर्भिसेस इन्स्टिच्युटकी अनुसन्धान विश्लेषक एवं नीतिगत नेतृत्व लिने जुलिआना जुसले बीबीसीसँग भनिन्।
 सन्दिग्ध चिनियाँ बलुन धेरै दिनसम्म अमेरिकाको आकाशमा उडेको थियो। उक्त बलुन पश्चिमी राज्य मोन्टाना सहर जहाँ त्यहाँ पारमाणविक क्षेप्यास्त्रको अड्डा छ  त्यहाँ देखा पर्नुअघि क्यानडाको हवाई क्षेत्रमा देखा परेको अमेरिकी अधिकारीहरूले बताए।
 पेन्टागनका अनुसार त्यस बलुनमा तीन वटा बसको आकार जत्रो टोकरी जस्तो संरचना  थियो जसको तौल एक टनभन्दा बढी थियो। त्यसमा धेरै वटा एन्टेनाहरू जडित थिए र खुफिया जानकारी सङ्कलन गर्न सक्ने सेन्सरहरूलाई ऊर्जा दिन सौर्य प्यानलहरू थिए।
 ""बलुनहरू तुलनात्मक रूपमा जासुसीका लागि कम प्रयोग गरिन्छन्। किनकि तिनीहरूको गति निकै सुस्त हुन्छ र मानिसहरूले तिनलाई आजभोलि कम महत्त्वको प्रविधि ठानेका छन् "" प्राध्यापक ब्लुथले भने।
 तर बलुनको प्रयोग १८ औँ शताब्दी देखि हुँदै आएको छ।
 ""फ्रान्सेली क्रान्तिताकाका युद्धहरूदेखि नै बलुन खुफिया प्रयोजनको लागि प्रयोग हुँदै आएको छ "" जुस बताउँछिन्।
 आज हामीले आकाशमा देख्ने बलुन सुरुवाती दिनहरूमा प्रयोग गरिएका पूराना शैलीका भन्दा भिन्न छन्।
 ""आज तिनीहरूमा हाइड्रोजनको सट्टा हिलियम भरिएका हुन्छन्। तिनीहरू दिनमा माथि उड्छन् र रातको समयमा तल झर्छन्। बलुनमा प्रयोग भएको हिलियम नसकिएसम्म तिनीहरू हावामा तैरिरहन्छन् "" जुसले व्याख्या गरिन्।
 एक सामान्य खुफिया जानकारी सङ्कलन गर्ने बलुनमा सामान्यतया त्यस्ता उपकरणहरू हुन्छन् जुन रेडार वा सञ्चार प्रणालीहरूमा जोडिन सक्छन्। वा  त्यसमा क्यामेराहरू हुन सक्छन् र तस्बिरहरू खिच्न सक्छन्। ""आजको समयमा बलुनले निकै कम महत्त्वपूर्ण भूमिका निर्वाह गरेको छ। किनकि अहिले हामीसँग भूउपग्रह प्रविधि छ जुन निकै विशिष्टीकृत छ र जमिनमा रहेका निकै साना वस्तुहरूलाई पनि क्यामरामा कैद गर्न सक्छ "" प्राध्यापक ब्लुथले भने।
 त्यसो भए किन  अझै पनि भूउपग्रहको साटो आम मानिसले देख्न सक्ने बलुनहरूको प्रयोग हुँदै छ त?
 ""तपाईँले माथिबाट देख्न सक्ने विवरणहरू वस्तुसँगको दूरीमा निर्भर हुन्छ र भूउपग्रहहरू बलुनहरू भन्दा धेरै माथि हुन्छन्। त्यसैले भूउपग्रह प्रविधि निकै विकसित भए पनि जति वस्तु निकट हुन सक्यो त्यति राम्रो हुन्छ ” ब्लुथ भन्छन्।
 अमेरिकी तथ्याङ्कका अनुसार चीनसँग अन्तरिक्षमा आधारित  लगभग ३०० भूउपग्रहहरूको वृहत् निगरानी  सञ्जाल छ। उक्त सङ्ख्या अमेरिकाको भन्दा दोस्रो धेरै हो।
 तर जुसले कहिलेकाहीँ बलुनहरू बढी प्रभावकारी हुनसक्ने बताइन्।
 ""बलुनहरू निकै सस्ता छन् र छिटो परिचालन गर्न सकिन्छ। भूउपग्रहहरू अनुमानित कक्षहरूमा मात्र घुम्छन् र एकै दिनमा एउटै क्षेत्रमा पटक पटक उड्न सक्छन्। "" जुसले भनिन्।
 यसअघि भूउपग्रहहरू पनि खसालिएका थिए।
 “तर ती राज्यको स्वामित्व रहेका भूउपग्रहहरू थिए। चिनियाँहरूले आफ्नै एउटा भूउपग्रहमाथि प्रहार गरेका थिए। रुसीहरूले पनि त्यस्तै गरेका छन्। कसैले पनि अरू कुनै देशको भूउपग्रह खसालेका छैनन् "" उनले थप जानकारी दिइन्।
 जुसले आजभोलि ड्रोनहरूको व्यापक प्रयोगबारे पनि चर्चा गरिन्। यद्यपि तिनीहरू प्रायः सम्बन्धित देशबाट बिरलै अन्यत्र उड्छन्।
 तर शीतयुद्धको समयमा निगरानीका अन्य माध्यमहरू प्रयोग गरिँदा स्थिति त्यस्तो थिएन।
 
 शीतयुद्धले खुफिया अभ्यासबारे नयाँ नियमहरू ल्यायो।
 ""जासुसी विमान पठाउनुलाई स्पष्ट रूपमा भौगोलिक सीमा उल्लङ्घन गर्ने कार्य समान मानियो। त्यस्तै अवलोकनका लागि प्रयोग हुने भूउपग्रहहरूको प्रयोगलाई अन्तर्राष्ट्रिय कानुन उलङ्घन भएको नमान्ने र अनुमति दिने भनिएको थियो "" ब्लुथले थप भने।
 तर खुफिया जानकारी सङ्कलनका लागि उडने वस्तु प्रयोग गर्नु ""एक जटिल विषय"" भएको उनी बताउँछन्। ""केही वस्तुहरूलाई अनुमति दिइएको छ र केहीलाई छैन। विदेशी बलुनहरूलाई अमेरिकी सरकारले आफ्नो आकाशमा उड्ने अनुमति दिँदैन "" उनले भने।
 तर जासुसी विमानहरू आज पनि प्रयोग गरिने ब्लुथले बताए। ""संयुक्त राज्य अमेरिका स्वयंले थुप्रै जासुसी विमानहरू प्रयोग गर्छ। ती विमानहरू अन्य देशहरूको क्षेत्र वरपर छन्। त्यस्ता विमान खसालिएका घटनाहरू पनि छन्। एक अमेरिकी विमान चीनमा खसालिएको थियो र त्यो एक कूटनीतिक घटना थियो जसबारे बुश सरकारमा रहँदा केही समयसम्म चर्चा भयो ” ब्लुथले भने। 
 
 आकाशमा उडिरहेका चार वटा वस्तु खसालेपछि अमेरिकी सेनाले उच्च सतर्कता अपनाएको छ।
 
 पहिलो बलुन खसालिएपछि अमेरिकी विदेशमन्त्री एन्टोनी ब्लिङ्कनको बेइजिङ भ्रमण रद्द भएको थियो।
 
 चीनले उक्त वस्तु जासुसी प्रयोजनको निम्ति नभई मौसम अनुगमन गर्न छाडिएको उपकरण भएको बताएको थियो।
 
 सोमवार चीनको विदेश मन्त्रालयले  अमेरिकाले गत वर्ष मात्रै आफ्नो हवाई क्षेत्रमा १० पटक भन्दा बढी बलुनहरू उडाएको बताएको थियो।
 
 अमेरिकी अधिकारीहरूले हालसम्म अज्ञात रहेका तीन वस्तुहरूको उद्देश्य खोजिरहँदा  ब्लुथले भने खुफिया जानकारी सङ्कलन गरिरहेका हुन् भन्ने प्रमाण नहुँदा उनीहरू गैरसैनिक हुनसक्ने आकलन गरेका छन्।
 
 ""उनीहरू वायुमण्डलको तल्लो तहमा थिए र तिनीहरूलाई तल खसाल्नुको उद्देश्य सम्भवतः व्यावसायिक हवाई उडानलाई असहज बनाएको हुनसक्ने भएर हो "" उनले भने।
 
 बलुन प्रकरणले नयाँ नियमहरू अघि सार्न सकिने ब्लुथले ठानेका छन्। ""समयसँगै संयुक्त राज्य अमेरिकाले चीनसँगको तनाव कम गर्न र त्यस्ता बलुनहरू उडाउने कार्यलाई अनुमति नदिन कुनै किसिमको सम्झौता गर्नेछ। यदि कुनै किसिमको मौसमी बलुन वा गैरसैनिक उड्ने वस्तुहरू अमेरिकी हवाई क्षेत्रमा प्रवेश गर्दै छन् भने  त्यहाँ कुनै किसिमको सूचना प्रणाली राखिनु पर्छ  "" उनले थप भने।
 
 ""मानिसहरूले तिनीहरूलाई नदेखेसम्म खुफिया जानकारी सङ्कलन गर्ने वस्तुहरूको बारेमा सायदै सोच्छन्"" त्यसैले उक्त सन्दिग्ध चिनियाँ जासुसी बलुनका कारण आम मानिस क्रुद्ध बनेको अनुसन्धान विश्लेषक जुसको राय छ।
 
 ""मलाई लाग्छ मानिसहरूले माथि कति वटा भूउपग्रहहरू छन् र तिनीहरूले प्रत्येक दिन कसरी तस्बिरहरू कैद गरिरहेका छन् वा अन्य खुफिया जानकारीहरू सङ्कलन गरिरहेका छन् भन्ने कुरा बिर्सन्छन् "" उनले भनिन्। 2023 बीबीसी। अन्य वेबसाइटका सामग्रीहरूका लागि बीबीसी जिम्मेवार छैन।  "
58,https://www.bbc.com/nepali/articles/c2ev06m8p57o,"नेपालका सीमावर्ती क्षेत्रमा भारतीय रुपैयाँको सस्तोमा कारोबार हुन थाल्नुले नेपालमा ‘अनौपचारिक अर्थतन्त्र’को थप विस्तार भएको सङ्केत गर्ने अर्थशास्त्रीहरूले बताएका छन्।,(विराटनगरबाट विक्रम निरौला र वीरगञ्जबाट माधुरी महतोको सहयोगमा)",उनीहरूका बुझाइमा सामान्य रूपमा हेर्दा यसले भारतीय रुपैयाँको तुलनामा नेपाली मुद्रा बलियो बनेको जस्तो देखिए पनि त्यसले नेपाली अर्थतन्त्रलाई “फाइदा भन्दा बेफाइदा नै बढी” हुनसक्छ।  सीमा क्षेत्रमा ‘वित्तीय संयन्त्रबाहिर हुने अनौपचारिक’ कारोबारमा अहिले प्रति १०० रुपैयाँ भारुमा कम्तीमा पाँच रुपैयाँसम्म कमी आएको त्यस क्षेत्रका व्यवसायी र स्थानीयवासी बताएका छन्। नेपाल राष्ट्र ब्याङ्कका प्रवक्ता गुणाकर भट्टले चाहिँ “अहिले देखिएको प्रवृत्ति अल्पकालीन भएको हुनसक्ने” र त्यसले नेपाली अर्थतन्त्रमा “खासै ठूलो फरक नपार्ने” हुनसक्ने बताए।  नेपाली र भारतीय मुद्राबीच दशकौँदेखि स्थिर विनिमय दर रहँदै आएको छ अर्थात् नेपालमा १०० रुपैयाँ भारुको १६० रुपैयाँ नेरु तिर्नुपर्छ। अन्य मुद्राको सटही दर हरेक दिन परिवर्तन भए पनि भारुको हुँदैन।  तर करिब एक महिनादेखि सीमावर्ती क्षेत्रमा नेपालीहरूले “अनौपचारिक माध्यम”मा प्रति १०० रुपैयाँ भारु १५५ रुपैयाँसम्ममै पाउन थालेको त्यस क्षेत्रका स्थानीयवासीले बताएका छन्।  त्यस्तै भारतीय सीमावर्ती बजारका व्यापारीहरूले पनि अहिले नेरुको तुलनामा भारु सस्तिएको बताएका छन्। वीरगन्ज पारीको भारतीय सीमावर्ती बजार रक्सौलका एक जना व्यवसायी लव कुमारले भने  “पहिले नेरुको तुलनामा भारु महँगो थियो १६० मा किन्नुपर्ने भारु किन्न १६२/६३ पनि तिर्नुपर्थ्यो तर अहिले करिब एक महिनादेखि १५५ मा कारोबार भइरहेको छ।” “यसले हामीलाई त घाटा छ किनभने हामीले भारुमा सामान किन्नुपर्छ नेपाली रुपैयाँको तुलनामा भारु कमजोर हुँदा हामीलाई फाइदा हुँदैन।” सीमा जागरण मञ्च विहार राज्यका संयोजक महेशकुमार अग्रवालका भनाइमा सीमावर्ती क्षेत्रमा नेपाली र भारतीय दुवै पक्षले ब्याङ्कका माध्यमबाट भन्दा पनि “अनौपचारिक माध्यमबाट” नै मुद्राको सटही गर्दै आएका छन्।  उनले भने  “सन् १९९० सम्म ब्याङ्कबाट हुने कारोबार धेरै थियो तर विगत तीस वर्षदेखि बाहिर नै धेरै कारोबार हुन्छ। पहिले भारु नेरुका तुलनामा महँगो थियो १६० को साटो त्योभन्दा बढी तिर्नुपर्थ्यो अहिले नेपालीका हकमा त्यस्तै भएको छ।” उनले त्यसलाई थप स्पष्ट पार्दै भने  “यो सबै माग र आपूर्तिको खेल हो। तर भारुको आपूर्ति धेरै कसरी भयो भन्ने कुरा पत्ता लगाउने जिम्मा दुवै देशका एजेन्सीको काम हो।” अनौपचारिक बजारमा भारुको अवमूल्यन हुनुको कारणबारे बीबीसीले पूर्व अर्थ सचिव  नेपाल राष्ट्र ब्याङ्कका पूर्व गभर्नर  नेपाल राष्ट्र ब्याङ्कका अधिकारी  सीमा क्षेत्रका व्यवसायी र सर्वसाधारणसँग कुराकानी गरेको थियो।  बीबीसीसँग कुराकानी गरेका सीमा क्षेत्रका केही नेपाली व्यवसायीले नेपाल भित्रिने रेमिट्यान्सको कारोबार हुन्डीबाट हुँदा त्यसको प्रभाव भारुको अवमूल्यनका रूपमा देखा परेको बताए।  उनीहरूका भनाइमा वैदेशिक रोजगारीमा गएका नेपालीहरूले पहिले हुन्डीमार्फत सिधै नेपालमा रकम पठाउने गर्थे। तर पछिल्ला दिनहरूमा भारतीयहरूले नेपाली हुन्डी कारोबारीका तुलनामा डलरको सटही दर केही बढी दिएर नेपाली कामदारको रकमसमेत भारतमा भित्र्याउन थालेका छन्।  “अरबतिर नेपाली मात्र होइन भारतीय कामदारहरू पनि धेरै छन् त्यो पनि यूपी बिहारका धेरै हुन्छन् ” विराटनगरका एक जना व्यापारीले भने  “त्यसरी बल्कमा रकम उठाउँदा भारतीयहरूले नेपाली कामदारलाई डलरको केही सस्तो दर दिन सक्छन्।” “त्यस्तो अवस्थामा नेपालीको रकम पनि पहिले भारतमा आउँछ  त्यो भारुका माध्यमबाट खुला सीमा भएकाले नेपाल भित्रिन्छ। नेपालमा भारुको आपूर्ति बढी भएपछि त्यो सस्तो हुने नै भयो।” त्यसरी नेपाल आएको भारु ब्याङ्कको संयन्त्रबाट साट्न सजिलो नहुने भएकाले पनि मानिसहरूले केही सस्तोमा भारु बेच्ने गरेको उनको आशङ्का छ।  यद्यपि त्यसलाई पुष्टि गर्ने कुनै घटना वा आधार आफूले दिन नसक्ने तर केही व्यक्तिहरूले त्यसबारे आफूलाई सुनाएको उनको भनाइ छ।  पूर्व अर्थ सचिव रामेश्वर खनालले पनि त्यस्तो प्रवृत्ति बढेको जस्तो देखिएको बताए।  उनले भने  “तपाईँ अहिले तराई जानु भयो भने पहिले १६७ देखि १७० मा कारोबार भइरहेको भारु अहिले १५५ मा भइरहेको छ। त्यसको कारण के हो भने रेमिट्यान्स चाहिँ यहाँ नआएर डलर भारतमा गएर त्यहाँबाट नेपाली मानिसलाई बुझाउनु पर्दा भएको हो।” “त्यसरी आएको रकम आखिरमा नेपालीलाई बुझाउनु त पर्‍यो नि! त्यसका लागि नेपाली मुद्रा त साट्नै पर्छ।” खनाल थप स्पष्ट पार्दै भन्छन्  “उदाहरणका लागि कतारबाट नेपालमा डलर आएर त्यो नेपालीमा साटेर बुझाउनु पर्ने हो। तर अहिले भइरहेको के छ भने कतारबाट भारतमा डलर गएर भारतबाट भारु आएर साटेर दिएपछि यस्तो भएको हो।”  उनले यस्तो प्रवृत्तिलाई वर्तमान अर्थमन्त्रीले पनि “बुझे जस्तो” लागेको बताए।  अर्थमन्त्री विष्णु पौडेलको भनाइलाई स्मरण गर्दै उनले भने  “त्यसैले उहाँले अस्ति भाषण गर्दा ‘रेमिट्यान्स वैध च्यानलबाट आएन भन्नुभएको छ’ त्यसलाई प्रस्ट रूपमा भारत गएर हुन्डीबाट नेपाल आयो भन्न नमिलेर हो।” खनालले भने जस्तै अर्थमन्त्री पौडेलले रेमिट्यान्स वैध माध्यमबाट नआएको बताउँदै आएका छन्।  यसै साता एउटा कार्यक्रममा बोल्दै पौडेलले भनेका थिए  “रेमिट्यान्स जति आम्दानी हुने गरेको छ त्यसको ठूलो हिस्सा वैध माध्यमबाट भित्राउन सकेका छैनौँ। वैध माध्यमबाट देशभित्र भित्राउनका लागि लिनु पर्ने नीति  गर्नुपर्ने निर्णय वा दिनुपर्ने प्रोत्साहनका कार्यक्रमहरू अघि सार्न सरकार तयार छ।” उनले कोभिडपछि नेपालबाट वैदेशिक रोजगारीमा जानेहरूको सङ्ख्या वृद्धि भए पनि त्यसको अनुपातमा रेमिट्यान्स नबढ्नुले पनि त्यसलाई सङ्केत गर्ने बताए।  नेपालमा जुन गतिमा रेमिट्यान्सको वृद्धिदर थियो त्यो गति अहिले सुस्त भएको छ।  यद्यपि गत वर्षको तुलनामा रेमिट्यान्स केही बढिरहेको नेपाल राष्ट्र ब्याङ्कको विवरणमा देखिन्छ। गत साउनदेखि मंसिरसम्मको विवरण हेर्दा गत वर्षको सोही अवधिको तुलनामा विप्रेषण आप्रवाह २३ प्रतिशतले बढेको राष्ट्र ब्याङ्कको विवरणले देखाउँछ। नेपाल राष्ट्र ब्याङ्कको आर्थिक अनुसन्धान विभागका प्रमुख प्रकाशकुमार श्रेष्ठ चाहिँ सीमा क्षेत्रको अनौपचारिक बजारमा भारुको भाउ कम हुनुमा हुन्डी पनि एउटा कारण हुनसक्ने तर त्यो प्रमुख कारण नभएको जस्तो देखिएको बताउँछन्। जानकारहरूका भनाइमा भारतीय मुद्राको भाउ घट्नुमा अवैध कारोबार एउटा बलियो कारण हुनसक्छ। नेपाल राष्ट्र ब्याङ्कका पूर्व गभर्नर दीपेन्द्रबहादुर क्षेत्रीले पनि त्यस्तै सङ्केत गरे।  उनले भने  “हाम्रो व्यापार घाटा भारतसँग जहिले पनि उच्च छ तर अहिले अलिकति घटेको छ। त्यसले गर्दा भारुको माग कम भएको छ। तर त्यसैले मात्र यस्तो नभएको पनि हुनसक्छ।” उनले नेपालबाट भारतमा सुन तथा अन्य विभिन्न वस्तुको तस्करी भएका कारण पनि भारुको मूल्य कम भएको हुनसक्छ।  उनले भने  “अब त कपडामा टाँसेर  तरल र धुलो बनेर पनि सुन आउन थालेको सुनिन्छ। त्यो भारत गएर भारतीय रकममा भुक्तानी भएको हुनसक्छ। तस्करी बढेको हुनसक्ने देखिन्छ।”  “तर यस्तो भएको हुनसक्ने अनुमान लगाउन सकिन्छ। त्यसलाई पुष्टि नै गर्न त गाह्रो छ।” खनाल पनि नेपाली बजारमा जसरी “फालाफाल” सुन रहेको छ त्यसले उक्त कुरालाई सङ्केत गर्ने बताउँछन्। रक्सौलका व्यापारी कुमार भन्छन्  “नेपालबाट सुन तस्करी हुने गरेको सुनिन्छ त्यसले नेपालमा भारु बढेर पनि यस्तो भएको होला।” अग्रवाल पनि नेपाल र भारतबीच अवैध कारोबार बढेकाले त्यसले भारतको आपूर्ति धेरै भएको हुनसक्ने ठान्छन्।  यद्यपि त्यसबारे “दुवै देशका निकायहरूले जाँच गर्नुपर्ने” उनको भनाइ छ।  नेपाल राष्ट्र ब्याङ्कको आर्थिक अनुसन्धान विभागका प्रमुख श्रेष्ठ पनि नेपालमा जुन मात्रामा सुनको आयात बढिरहेको छ त्यसले तस्करीको सम्भावना रहेको बताउँछन्।  “अनौपचारिक अर्थतन्त्र बढ्दा यस्तो हुने सम्भावना रहन्छ तर त्यसलाई हेर्न गहिरो अनुसन्धानको जरुरी छ ” उनले भने।  बीबीसीसँग कुराकानी गरेका विराटनगरका व्यापारीले भने अहिले चीनतर्फको सीमा नाकामा निकै कडाइ गरिएकाले “सुन वा अन्य कुराको तस्करी बढेको” कुरामा विश्वास गर्न कठिन देखिन्छ।  साङ्केतिक तस्बिर  नेपालसँग सीमा जोडिएका भारतका उत्तर प्रदेश तथा विहारलगायतका राज्यमा मदिरा बिक्री बन्द हुँदा नेपालका सीमावर्ती क्षेत्रमा भारतीयहरूको चहलपहल बढ्ने गरेको छ।  त्यसका कारण नेपाली सीमा क्षेत्रमा भारतीय मुद्राको आपूर्ति बढेको र त्यसले नेपालीका तुलनामा त्यो सस्तो भएको हुनसक्ने पनि कतिपयको भनाइ छ।  “नेपालमा जाने पर्यटक पनि बढेका छन् त्यसले पनि यस्तो भएको हुनसक्छ ” रक्सौलका व्यवसायी कुमारले भने।  त्यस्तै नेपालको क्यासिनोमा पनि भारतीयहरूको आगमन धेरै हुँदा त्यसले भारुको आपूर्ति बढाउने सम्भावना रहन्छ।  त्यो पनि अर्को कारण हुनसक्ने कतिपयको भनाइ छ। कोभिडपछि नेपालको पर्यटन क्षेत्रका केही सुधार देखिएको व्यवसायीहरूले बताएका छन्।  त्यसले गर्दा भारतीय पर्यटकको सङ्ख्या पनि बढेको उनीहरू बताउँछन्।  नेपाल राष्ट्र ब्याङ्कको आर्थिक अनुसन्धान विभागका प्रमुख श्रेष्ठले पनि पर्यटकको वृद्धिका कारण नेपालमा भारुको आपूर्ति बढी भएको हुनसक्ने बताए। नेपाल राष्ट्र ब्याङ्कको आर्थिक अनुसन्धान विभागका प्रमुख श्रेष्ठका भनाइमा पछिल्लो समय नेपालमा भारतको तुलनामा बचतको ब्याजदर बढी छ।  त्यस्तो अवस्थामा नेपालमा पारिवारिक सम्बन्ध रहेका भारतीयहरूले नेपालतर्फका आफन्तको नाममा नेपाली ब्याङ्कमा खाता खोलेर बचत गर्ने प्रवृत्ति पनि बढेको हुनसक्छ।  “मलाई लाग्छ अहिले ब्याजदर बढेका बेलामा भारतबाट नेपालतर्फका आफन्तका नाममा खाता खोलेको पनि हुनसक्छ। त्यसो गर्दा पक्कै पनि भारुको आपूर्ति बढ्ने सम्भावना हुन्छ ” उनले भने।  “मेरो विचारमा अहिले भारुको आपूर्ति बढ्नुमा एउटा कारण त्यो पनि हुनसक्छ।” उनले नेपालमा स्थानीय तह  सङ्घ र प्रदेशको निर्वाचनका क्रममा पनि भारततर्फ रहेका नेपाली उम्मेदवारहरूका आफन्तहरूले रकम पठाइदिएको हुनसक्ने पनि आशङ्का गरे।  “त्यो रकम पनि पक्कै भारुमै आयो होला। त्यसले तराई क्षेत्रमा भारुको आपूर्ति बढाएको हुनसक्छ ” उनले भने।  खुला सीमाका कारण नेपाली र भारतीय नागरिकहरू निर्बाध रूपमा दुवैतर्फ आउन वा जान सक्छन्।  उनीहरूले रोजगारी र व्यापार व्यवसाय पनि गर्न पाउने व्यवस्था रहेको छ। नियम अनुसार भारतीय नागरिकले नेपालमा आउँदा नगद २५ हजार भारुसम्म बोकेर आउन पाउँछन्।  भारतीय रुपैयाँको मूल्य घट्दा नेपाली मुद्रा बलियो भएको जस्तो देखिए पनि त्यसले नेपाली अर्थतन्त्रलाई खासै फाइदा नगर्ने विज्ञहरूको भनाइ छ।  पूर्व गभर्नर क्षेत्री भन्छन्  “नेपाली मुद्रा बलियो हुनु राम्रो हो तर त्यो हाम्रो व्यापारिक क्षमता  सेवा  व्यापार जे भएर भइदिएको भए त हुन्थ्यो।”  “आर्थिक विकृतिका कारण आएको हुनले यसले सहयोग पुर्‍याउने अवस्था कम रहन्छ।” पूर्व अर्थ सचिव खनाल पनि यसले नेपाली अर्थतन्त्रलाई टेवा पुर्‍याउनुको साटो अनौपचारिक अर्थतन्त्रलाई बढाउने बताउँछन्। तर राष्ट्र ब्याङ्कका प्रवक्ता भट्ट चाहिँ यो “अल्पकालीन प्रवृत्ति भएकाले त्यसले नेपाली अर्थतन्त्रमा गहिरो प्रभाव नपार्ने” दाबी गर्छन्।  उनले भने  “यो प्रवृत्ति लामो समय रह्यो भने चाहिँ केही प्रभाव पार्ला तर मलाई लाग्छ यो चाँडै नै अन्त्य हुन्छ।” 2023 बीबीसी। अन्य वेबसाइटका सामग्रीहरूका लागि बीबीसी जिम्मेवार छैन।  
59,https://www.bbc.com/nepali/news-64221804," वर्षको यो त्यो समय हो जब हामी मध्ये केहीले सङ्कल्प गर्ने गर्छौँ।,क्यालोरी के हो र यो शब्दको,उत्पत्ति कसरी भयो,?,यो पत्ता लाग्नाले विश्वभर के कस्ता प्रभाव देखा परेका छन्,?,के क्यालोरी गणना गर्नु घातक हुनसक्छ,?,डरलाग्दो लगाव,विकल्प के हुनसक्छ त,?","मानिसहरूले हरेक पटक नयाँ वर्षमा गर्ने सङ्कल्पहरूमा  सबैभन्दा दोहोरिरहनेमा चाहीँ  आफ्नो तौल घटाउने देखि शरीर सुगठित बनाउने समेत पर्छ। त्यसका लागि हामीले कम खानुका साथै व्यायामको मात्रा बढाउने गर्छौँ। खानाबाट प्राप्त हुने शक्ति क्यालोरीमा मापन गरिन्छ र हामी मध्ये धेरैलाई कति क्यालोरी खाना खाइयो भन्ने कुरा ख्याल गरेर त्यसै अनुसार खाना कटौती गर्दा तौल घटाउने लक्ष्य  पुरा हुन्छ भन्ने लाग्छ। तर के यो सही तरिका हो त? या यसबारे पुनर्विचार गर्ने समय भयो? पछिल्लो समय केही विज्ञहरूले क्यालोरी मापन गरेर खाना खाने चलन एक पुरानो विधि मात्रै नभएर यो खतरनाक समेत रहेको बताएका छन्। क्यालोरी भनेको हामीले खाएको खानेकुराले दिने शक्ति मापन गर्ने  एउटा एकाइ हो जसले खाद्यवस्तुको पोषणबारे जानकारी दिन्छ। यो ल्याटिन शब्द क्यालरबाट आएको हो जसको अर्थ ताप हो र यसको प्रयोग एक शताब्दी भन्दा लामो समय देखि हुँदै आएको छ। “निकोलस क्लीमेन्टले समुद्री सतहमा एक लिटर पानीलाई एक डिग्री सेल्सियससम्म पुर्‍याउनका लागि आवश्यक पर्ने तापको मात्रालाई क्यालोरीका रूपमा परिभाषित गरेका छन् ” युनिभर्सिटी अफ केम्ब्रीजमा मोलिक्यूलर न्युरोएन्डोक्रीनोलजी विषयका प्राध्यापक डाक्टर जाइल्स इयोले भने। १९औ शताब्दीको सुरुवातमा तापबाट चल्ने इन्जिनबारे आफ्नो भनाइ राख्ने क्रममा पहिलो पटक फ्रान्सेली वैज्ञानिक क्लीमेन्टले यो शब्द प्रयोग गरेका थिए। तसर्थ आजको शब्दकोशमा एक किलोग्राम पानीको तापक्रम एक डिग्री सेल्सियसले बढाउनको लागि आवश्यक ताप एक क्यालोरी बराबर रहेको भनिएको छ। र एक हजार साना क्यालोरी बराबर किलोक्यालोरी हुन्छ। खानाको क्यालोरी सही रूपमा मापन गर्ने वैज्ञानिक क्षमता एक महत्त्वपूर्ण उपलब्धि थियो। “हामी अचानक यस्तो संसारबाट गयौ जहाँ एक निश्चित व्यक्तिको आहार सीधा उनीहरूको जात  बस्ने स्थानको वातावरण  सामाजिक वर्ग र लिङ्गसँग सम्बन्धित छ भन्ने विश्वास गरिन्छ र कुनै पनि दुई आहारहरू तुलना गर्न सकिँदैन। तर अचानक ती तुलना गर्न सकिने भए ” इन्डियाना युनिभर्सिटी  ब्लुमिङ्टनमा इतिहास र इन्टरन्याशनल स्टडीज विषयका प्राध्यापक नीक कुलाथरले भने। खानेकुराहरू बारे हाम्रो अनुमानमा पनि व्यापक परिवर्तन भयो। सी फुड अर्थात् समुद्रबाट निकालिने खाद्य सामाग्रीमा प्रोटिन  कार्बोहाइड्रेट  माइक्रोन्युट्रीएन्टस  फ्याट लगायत कुराहरूको सम्मिश्रण हुन्छ भन्ने ठान्न थालियो। “शरीरलाई इन्जिन अनि खानालाई इन्धनका रूपमा हेर्ने परिपाटीले मानिसहरूको खाद्य सामग्रीलाई हेर्ने दृष्टिकोणमा परिवर्तन आयो ” कुलाथरले भने। २०औ शताब्दी क्यालोरीले सार्वजनिक नीतिहरूमा समेत प्रभाव पार्न थाल्यो। सन् १९२० देखि १९३०को दशमा जापानको नौसेनाले आफ्ना कर्मचारीले खाने खानाबारे मापदण्ड तोक्यो। उनीहरूको आहार युरोपेली देशहरूकै स्तरमा पुर्‍याउने योजना बनाइएको थियो। नौसैनिकको खानामा गहुँ र मासु त्यसमा पनि सुँगुर र कुखुराको मासु थप गरेर जापानीहरू समक्ष प्रचार नै गरिएको थियो। हामी मध्ये धेरैले मन पराउने जापानी खाना त्यो परिवर्तित खाना खाने तरिकामा आधारित भएर तयार गरिएको समेत बताइने गरिन्छ। दशकौँ देखि खडेरीबाट पीडित देशहरूलाई कति खाद्य सहायताको आवश्यकता छ भन्ने निर्क्योल गर्नका लागि अमेरिकाले क्यालोरी मापन गर्ने गरेको छ।   प्रथम विश्व युद्ध पछि गठन भएको लिग अफ नेसन्सले पोषणबारे अध्ययन समेत गरेको थियो। उसले सन् १९३५मा एक वयस्कलाई दिनमा २ ५०० क्यालोरी आहारको आवश्यकता पर्ने मापदण्ड तोक्यो। हालको मापदण्ड अनुसार पुरुषलाई प्रति दिन २ ५०० क्यालोरी खानाको आवश्यक छ भने महिलाका लागि २ ००० क्यालोरी। केही विज्ञहरूले क्यालोरी गन्ने विधि पुरानो भइसकेको बताएका छन्। त्यसको कारण के हो त? फरक खाद्य सामाग्रीको समान खाद्य शक्ति भए पनि ती खानाले समान स्वास्थ्य वा पोषण लाभ भने दिन सक्दैनन्।  उदाहरणका लागि एक गिलास दूधमा १८४ क्यालोरी हुन्छ भने उत्रै आकारको एक गिलास शुद्ध बियरमा त्यो भन्दा कम १३७ क्यालोरी। “हामीले क्यालोरी खाँदैनौ। हामीले खाना खान्छौँ र त्यसपछि हाम्रो शरीरले त्यसबाट क्यालोरी निकाल्छ। गाजर  दोनट वा स्टेक तपाइले के खानु भयो भन्ने कुरामा आधारित रहेर क्यालोरी निकाल्नका लागि फरक फरक तापमानमा शरीरले काम गर्नुपर्ने हुन्छ ” जीनेटीसीस्ट जाल्स यो भन्छन्। सुपर मार्केटमा उपलब्ध खाद्य सामाग्रीमा कति परिमाणमा कति क्यालोरी हुन्छ भन्ने कुरा उल्लेख गरिएको हुन्छ तर हाम्रो शरीरले कति पचाउन सक्छ भन्ने कुरा भने त्यहाँ उल्लेख हुँदैन। “हामीले सेवन गर्ने प्रत्येक १०० क्यालरी प्रोटिनमध्ये हाम्रो शरीरले केवल ७० क्यालरी सोस्छ। अनि ३० प्रतिशत प्रोटिन क्यालरी चाहिँ प्रोटिन ग्रहणसम्म पुग्छ र त्यसबाट हामी क्यालरी लिन सक्छौँ ” उनले थपे। “अर्को तर्फ फ्याटमा भने निकै धेरै क्यालोरी हुन्छ र यो खाद्य शक्तिको राम्रो भण्डार हो। हामीले खाने १०० क्यालोरी फ्याट मध्ये शरीरले लगभग ९८ देखि १०० क्यालोरी नै प्राप्त गर्छ ” योले भने। यसको अर्थ तपाइले १०० क्यालोरी चिप्स खानु भयो भने १०० क्यालोरी गाजरको तुलनामा निकै धेरै क्यालोरी प्राप्त गर्नुहुन्छ। योका अनुसार आफूले के खाइरहेको छु भन्ने कुराको ख्याल नगरे क्यालोरी मात्रै गन्नुको कुनै अर्थ हुँदैन। यसबारे जटिलता यहीँ समाप्त हुँदैन। कुनै निश्चित खानाबाट हामीले कति क्यालोरी प्राप्त गर्छौँ भन्ने कुरा मानिस अनुसार फरक फरक हुन्छ। उमेर  निद्राको अवधि  गट जीवाणु र हर्मोन अनि हामीले कसरी खाना चपाउँछौँ भन्ने कुराले यसमा फरक पार्छ। अत्यधिक प्रशोधन गरी बनाइएको खानेकुराहरूमा प्रोटिन र फाइबरलाई बेवास्ता गरिएको हुन्छ भने फ्याट  चीनी अनि नुन थपिएको हुन्छ। यसले उक्त खानेकुरामा क्यालोरी त प्रशस्त हुन्छ तर पोषणको हिसाबले भने कमजोर बन्न जान्छ। “क्यालोरीले तपाइलाई सङ्ख्या दिन्छ। तर यो पोषण तत्त्वबारे भने बेखबर हुन्छ। यसले तपाइलाई कति फ्याट  चिनी  कार्बोहाइड्रेट  फाइबर वा भिटामिन बताउँदैन। क्यालोरीसँग मेरो समस्या यही हो। यो अस्पष्ट उपकरण हो ” क्यालोरी गणनाले हामीलाई अस्वास्थ्यकर छनौट गर्न प्रोत्साहित गर्न सक्ने तर्क गर्दै योले भने।  “क्यालोरी प्रतिको लगावले मानिसलाई खत्तम पार्न सक्छ ” न्यूयोर्कस्थित कोर्नेल विश्वविद्यालयमा हिस्ट्री एन्ड कल्चर अफ अमेरिकन फुट एन्ड हेल्थ विषयकी विशेषज्ञ एड्रीएन रोज बिटारले चेतावनी दिइन्। उनका अनुसार क्यालोरी प्रतिको लगाव अनि क्यालरी कम गर्न लागिपर्नुले कैयौँ समस्या उत्पन्न गराउन सक्छ। “रक्सी पिउने व्यक्तिले मदिरा सेवन गर्न छोडे जस्तो तपाइले खाना खान छोड्न सक्नुहुन्न। आनरेक्सिया  बुलिमिया र अर्थोरेक्सीयाजस्ता समस्या क्यालोरी गन्ने बानीबाट सुरु हुनसक्छ ” उनले भनिन्। उनका अनुसार खाना बार्ने केही योजनामा अत्यन्तै कम क्यालोरी लिन मानिसहरूलाई सुझाव दिइएको हुन्छ। खाद्य उद्योग बाहेक अन्यमा शक्ति वा ऊर्जाको गणना जुल्जमा गरिन्छ। केही खाद्य सामग्री उत्पादकले पोषणबारे जानकारी किलोजुल्जमा दिन थालेका छन्। तर क्यालोरी आम मानिसको दिमागमा यसरी गढेको छ की यो के हो थाहा नहुनेले समेत धेरै क्यालोरी खपत गर्नु स्वास्थ्यका लागि हानिकारक छ भन्ने कुरा थाहा पाएका हुन्छन्। ब्रिटिश न्युट्रिसन फाउन्डेसनकी ब्रिडगेट बेनेलमजस्ता केही विज्ञहरू भने क्यालोरीलाई बेवास्ता गर्न नहुने बताउँछन्। ""मोटोपना सम्भवतः हामीले अहिले सामना गरिरहेको सबैभन्दा ठूलो जनस्वास्थ्य समस्या हो। र त्यसैले मानिसहरूको अधिक तौल र मोटोपनको कारण के हो भनेर बुझ्न महत्त्वपूर्ण छ "" बेनेलम भन्छिन्। तौल घटाउन चाहने व्यक्तिहरूका लागि क्यालोरी गणना गर्नु तौल घटाउने आहार योजना बनाउनका लागि धेरै उपयोगी हुनसक्ने उनी बताउँछिन्। यूकेको न्याशनल हेल्थ शर्भिसेसले मानिसहरूले खपत गर्ने र खर्च गर्ने शक्तिबीच सन्तुलन मिलाउनुपर्ने जनाएको छ। र कहिलेकाहीँ धेरै खाना खाए “आगामी दिनहरूमा कम खाना खान” सुझाउँदै धेरै आत्तिन जरुरी नरहेको उसको भनाइ छ। 2023 बीबीसी। अन्य वेबसाइटका सामग्रीहरूका लागि बीबीसी जिम्मेवार छैन।  "
60,https://www.bbc.com/nepali/articles/c5122xd50g3o, वैज्ञानिकहरूले शुक्रकीटको पौडिन सक्ने क्षमता रोक्ने उपाय पत्ता लागेपछि  गर्भ  निरोधका लागि पुरुषहरूले सेवन गर्ने चक्की उपलब्ध हुनसक्ने सम्भावना बढेको बताएका छन्। ,"उनीहरूका अनुसार त्यस्तो औषधिमा कुनै पनि हर्मोन प्रयोग गरिएको हुँदैन र माग भए उत्पादन गर्न सकिन्छ। मुसामा गरिएको परीक्षणमा उक्त औषधिले कम्तीमा दुई घण्टा शुक्रकीटको चाल रोकिदिएको पाइयो। त्यति समय शुक्रकीटलाई डिम्बसम्म पुग्न नदिन र गर्भ बस्न नदिन पर्याप्त हुन्छ। तर मानवमा परीक्षण गर्नुअघि धेरै चरणमा अरू परीक्षण हुन बाँकी नै छ।   मानवका लागि उपलब्ध भए पुरुषहरुले यौन सम्पर्क गर्नुभन्दा आधा घण्टाअघि यस्तो चक्की सेवन गर्न सक्छन्।  तर उनीहरुले औषधि कति बेलासम्म प्रभावकारी हुन्छ भन्ने ख्याल गर्नुपर्ने हुन्छ। महिलाहरूले प्रयोग गर्ने गर्भनिरोधक चक्कीमा हर्मोन प्रयोग गरिएको हुन्छ। तर पुरुषका लागि अनुसन्धान भइररहेको औषधिमा कुनै पनि हर्मोन हुँदैन।  आफूले अन्वेषण गरिरहेको विषयका लागि यो एउटा सबल पक्ष भएको वैज्ञानिकहरू बताउँछन्। किनभने यो औषधिले टेस्टस्टरोनलाई दमन गर्दैन र शरीरमा पुरुष हर्मोनको कमी  हुनेजस्तो दुष्प्रभाव पार्दैन।  बरु वैज्ञानिकहरूले लक्ष्य बनाउन खोजेको ""स्विच"" शुक्रकीटको पौडिने क्षमता हो। त्यो स्विच वास्तवमा कोषीय सङ्केतको एउटा प्रोटीन हो। त्यसको नाम 'सल्यबल  एडिनाइलिल साइक्लेज' (एसएसी) हो।  अहिले परीक्षण गरिएको चक्कीले एसएसीलाई निषेध वा अवरोध गर्छ। मुसामा गरिएको अध्ययनमा TDI-11861नामक औषधिको एक मात्राले सम्भोगअघि  सम्भोगका क्रममा र सम्भोगपछि पनि शुक्रकीट गतिहीन बनेको पाइयो।  उक्त अध्ययन गर्न यूएस न्याश्नल इन्स्टिट्यूट्स अफ हेल्थले आर्थिक सहयोग उपलब्ध गराएको थियो। नेचर कम्यूनिकेशन्स जर्नलमा यसबारे शोधपत्र प्रकाशित भएको छ।  उक्त औषधिको प्रभाव झन्डै तीन घण्टासम्म रह्यो। चौबीस घण्टा हुँदा प्रभाव पूर्णतः हराएको थियो। त्यसपछि भने नयाँ शुक्रकीटहरू सामान्य रूपमा आफ्नै गतिमा अघि बढेको पाइयो। यो अनुसन्धानमा संलग्न एक वैज्ञानिक डा. मेलनी ब्याल्बाकका अनुसार यो औषधि सजिलै प्रयोग गर्न सकिने र प्रभाव उल्ट्याउन मिल्ने चक्की बन्न सक्छ।  यदि यसले मानिसमा साँच्चै काम गर्‍यो भने चाहिएको खण्डमा पुरुषहरूले यो औषधि प्रयोग गर्न सक्छन्। अनि पुरुषहरूले आफ्नो सन्तान जन्माउने क्षमताबारे दैनिक निर्णय पनि गर्न सक्छन्।   ""सन्तान जन्माउने क्षमता नियन्त्रण गर्न पुरुषका लागि यो निकै उपयोगी साधन बन्न सक्छ किनभने धेरै मानिसहरू बच्चा जन्माउन चाहँदैनन्। आफूले गर्भ बोक्नुनपर्ने भए पनि पुरुषहरूले पनि केही न केही भोग्नपर्ने हुन्छ "" डा. ब्याल्बाकले भनिन्।  यद्यपि यो औषधिले यौनरोग सर्नबाट चाहिँ नजोगाउने भएकाले कन्डम प्रयोग गर्नु श्रेयष्कर भएको विज्ञहरूको सुझाव छ।  ""विश्वाससँग सम्बन्धित विषय आउन सक्छ अनि यौनरोग फैलिने कुरा पनि हुनसक्छ "" उनले भनिन्  ""त्यसैले गर्भ नबसोस् भनेर चाहने र एकअर्काप्रति प्रतिबद्ध जोडीका लागि यो उपयुक्त हुन्छ कि भनेर हामी सोच्दैछौँ।"" यूनिभर्सिटी अफ शेफील्डमा कार्यरत एन्ड्रोलजीका प्राध्यापक एलन पेसीले भने  ""पुरुषले सेवन गर्ने प्रभावकारी र प्रभाव उल्ट्याउन मिल्ने चक्कीको ठूलो खाँचो छ। वर्षौँदेखि विभिन्न उपायको परीक्षण गरिएको भए पनि अहिलेसम्म कुनै पनि औषधि बजारमा पुगिसकेको छैन।""  ""शुक्रकीटको चालका लागि महत्त्वपूर्ण रहेको मुख्य एन्जाइमलाई परास्त गर्ने यहाँ वर्णन गरिएको उपाय नयाँ हो। यसले काम गर्न सक्ने भएकाले र प्रभाव चाँडै उल्टिन सक्ने भएकाले यो उत्साहवर्धक छ।"" ""यदि मुसामा गरिएका परीक्षणहरूमा जस्तै मानवमा पनि उत्तिकै प्रभावकारिता देखियो भने यो हामीले खोजेको पुरुष गर्भनिरोधको उपाय हुनेछ।"" ""प्रयोगशालामा मानिसको शुक्रकीटमा पनि केही परीक्षण गरिएको छ र तिनमा पनि ठ्याक्क त्यसरी नै यसले काम गर्ने देखिएको छ। त्यसैले मलाई लाग्छ त्यसले मानिसमा पनि परीक्षण गर्न सकिने बाटो खोलिदिएको छ।"" अरू अनुसन्धानकर्ताहरूले अलिक भिन्न तरिकाले शुक्रकीटको चालमा अवरोध गर्ने मार्गबारे अध्ययन गरिरहेका छन्। शुक्रकीटको सतहमा रहेको एउटा प्रोटीनलाई छेक्न सकिने सम्भावनाबारे उनीहरूको अध्ययन केन्द्रित छ। 2023 बीबीसी। अन्य वेबसाइटका सामग्रीहरूका लागि बीबीसी जिम्मेवार छैन।  "
61,https://www.bbc.com/nepali/articles/cy9dl2qzed3o,सर्वोच्च अदालतले गोर्खा भर्तीसम्बन्धी त्रिपक्षीय सन्धि पुनरवलोकन गर्न नेपाल सरकारलाई निर्देशनात्मक आदेश दिएपछि भूतपूर्व गोर्खाहरू उक्त सम्झौता संशोधन हुनेमा “आशावादी” देखिएका छन्। ,"महारानी एजिजाबेथको अन्तिम संस्कारका बेला सहभागी गोर्खा सैनिकहरू  
 यद्यपि उनीहरू “त्यसबारे सरकारले आवश्यक पहल गर्नेमा विश्वस्त हुन नसकेको” बताउँछन्।
 गोर्खा भर्तीसम्बन्धी मामिलाका जानकार समेत रहेका एकजना पूर्व महान्यायाधिवक्ताले चाहिँ सर्वोच्चको आदेशसँगै “उक्त त्रिपक्षीय सन्धि पुनरवलोकन नभए त्यसको औचित्य समाप्त भएको जस्तो” देखिने बताएका छन्।  
 नेपाल  भारत र ब्रिटेनबीच सन् १९४७ मा भारत ब्रिटिश उपनिवेशबाट स्वतन्त्र भएपछि गोर्खा भर्तीसम्बन्धी त्रिपक्षीय सन्धि गरेका थिए। 
 हालसम्म सोही सन्धिका आधारमा नेपाली नागरिकहरू भारतीय र ब्रिटिश सेनामा भर्ना हुँदै आएका छन्। 
 उक्त सन्धिका आधारमा नै ब्रिटेनले आफ्नो सुरक्षा फौजमा भर्ना गर्ने नेपाली नागरिकहरूलाई सिङ्गापुरमा पनि पठाउने गरेको छ भने ब्रुनाईमा पनि सुरक्षाका लागि खटाउने गर्छ।
 सर्वोच्च अदालतका न्यायाधीश आनन्दमोहन भट्टराई र सुष्मालता माथेमाको इजलासले गत मङ्गलवार गोर्खा भर्तीसम्बन्धी २०७४ जेठ २६ गते दायर भएको एउटा रिट निवेदन खारेज गरेको थियो। 
 परमादेश माग गरिएको उक्त रिट निवेदन खारेज गर्ने क्रममा सर्वोच्च अदालतले सरकारका नाममा निर्देशनात्मक आदेश दिएको हो। 
 उसले “विपक्षीलाई उक्त त्रिपक्षीय सन्धि पुनरवलोकन गर्न” आदेश दिएको जनाइएको छ। 
 ब्रिटिश गोरखा भूतपूर्व सङ्गठन (बिगेसो) का अध्यक्ष पदमसुन्दर लिम्बूले रिट निवेदन दिएका थिए। 
 बिगेसोका कानुनी सल्लाहकार तथा उक्त मुद्दामा बहस गरेका अधिवक्ता फणीन्द्र कार्कीले “पूर्ण पाठ आउन बाँकी रहेको र त्यस दिन (मङ्गलवार) कार्यालय समय सकिएको अवस्था भएकाले लिखित रूपमा आदेशको संक्षिप्त विवरण” जारी नभएको बताए।
 सर्वोच्च अदालतको बेवसाइटमा राखिएको विवरणमा पनि उक्त रिट निवेदन खारेज भएको र निर्देशनात्मक आदेश जारी भएको उल्लेख छ। 
 लिम्बूले प्रधानमन्त्री तथा मन्त्रिपरिषद्को कार्यालय र परराष्ट्र मन्त्रालयलाई विपक्षी बनाएर उक्त रिट निवेदन दिएका थिए।
 सर्वोच्च अदालतको निर्णयले “विभेदपूर्ण त्रिपक्षीय सन्धि खारेजीको बाटो खुलेको” निवेदकसमेत रहेका बिगेसोका अध्यक्ष पदमसुन्दर लिम्बूले बताए। 
 उनले भने  “उक्त सन्धिले सिर्जना गरेका गलत विभेद र असमानताको अन्त्य हुनुपर्छ भन्ने हाम्रो मागलाई सर्वोच्चले सम्बोधन गरेको छ। अब त्यसलाई कार्यान्वयन गर्ने काम सरकारको हो।”
 “हामीलाई त्यसलाई सरकारले कार्यान्वयन गर्छ भन्ने आशा छ र न्यायालयको आदेशलाई कार्यान्वयन नगरी पनि हुँदैन।“
 लिम्बूले दायर गरेको रिट निवेदनमा पनि “… नेपालसमेत पक्ष भई गोर्खा सैनिक भर्तीबारे भएको असमान त्रिपक्षीय सन्धि नेपाल  भारत र बेलायत तीनै राष्ट्र पक्ष रहेको अन्तर्राष्ट्रिय मानवअधिकारसम्बन्धी विभिन्न महासन्धिहरू तथा दस्तावेजहरू विपरीत रहेको हुँदा सो सन्धि खारेज गरी कानुनको पालन गराइ हरेक नेपाली नागरिकले मर्यादित एवं सम्मानपूर्वक बाँच्न पाउनु र कानुनी शासन कायम गराउनु रहेकोले धारा १३३ (२) बमोजिम सार्वजनिक सरोकारको रूपमा हामी यो रिट निवेदन लिई आएका छौँ” भन्ने उल्लेख गरिएको छ। 
 त्रिपक्षीय सन्धि खारेजीको माग गर्नेमध्येकै एकजना भूतपूर्व भारतीय सैनिक भीमबहादुर रानाले पनि अदातलको आदेशपछि आफू पुनरवलोकन हुनेमा आशावादी रहेको बताए।
 उनले भने  “अदालतको आदेशपछि त्यो कार्यान्वयन हुनै पर्ने हो। भएन भने हामी एक जुट भएर बाध्य पार्छौँ। आदेश नमाने सरकारलाई दबाब दिन्छौँ।“
 गोर्खा भूतपूर्व सैनिक सङ्घ (गेसो) का उपाध्यक्ष जीतबहादुर राईले पुनरवलोकनको माग पहिलेदेखिकै रहेको बताए। 
 उनले भने  “नेपाल  ब्रिटेन र भूतपूर्व गोर्खासम्मिलित वार्ता अहिले पनि ब्रिटेनमा जारी छ। फेब्रुअरीमै अर्को तेस्रो चरणको वार्ता हुँदैछ। उक्त वार्तामा पनि पुनरवलोकनको कुरा छ।” 
 “अदालतको आदेशले त्यसमा प्रभाव पार्ला वा नपार्ला त्यो त भन्न सकिन्न तर अब सरकारले यसलाई अघि बढाउँछ भन्ने आशा पलाएको छ।”
 “नेपाल सरकारले यो मुद्दालाई अघि बढाएको भए त समस्या पहिले नै समाधान भइसक्थ्यो तर पछिल्ला सरकारहरूले यसलाई चासोका साथ हेरेकाले हामी केही आशावादी चाहिँ छौँ।”
 भारतीय गोर्खा  गोर्खा भर्तीसम्बन्धी मामिलामा चासो राख्ने तथा अन्तर्राष्ट्रिय कानुनका जानकार समेत रहेका पूर्व महान्यायाधिवक्ता युवराज सङ्ग्रौलाले सर्वोच्चको यो आदेशपछि त्रिपक्षीय सन्धिको “औचित्यमाथि प्रश्न” उठेको बताए। 
 उनले भने  “तीनवटा संसदीय समितिको प्रतिवेदनमा कूटनीतिक माध्यमबाट पुनरवलोकन गर्नु भनिएको छ। सर्वोच्चको आदेश नौलो होइन। यो स्वाभाविक हो।“
 “पहिले संसद्‌ले भन्यो। अहिले अदालतले पनि भन्यो। यसमा सरकारले पनि पुनरवलोकन गर्नुपर्छ भनेर औपचारिक तथा अनौपचारिक माध्यमबाट ब्रिटेनलाई भनिरहेकै बुझिएको छ।”
 त्यसको अर्थ कूटनीतिक रूपमा “अब नेपाललाई त्यो सम्झौता स्वीकार्य छैन” भनिएको उनको बुझाइ छ। 
 सङ्ग्रौलाले भने  “अब यसमा ब्रिटेनले सहमति जनाउँछ र पुनरवलोकन गर्छ अनि विभेद हट्छ भने नयाँ द्विपक्षीय सन्धि भएर कार्यान्वयन हुनसक्छ। तर हामीसँग छलफल नगर्ने भए यो सन्धिको अर्थ छैन भन्ने हो।”
 “पुनरवलोकन नभए नेपाल सरकारले डरले नगर्ला तर अलिकति राम्रो सरकार आउँदा ब्रिटिश क्याम्प बन्द गर भन्न सक्छ।“
 उनले नेपालले आफ्ना नागरिकलाई विदेशी सेनामा पठाउने हो भने अब ब्रिटेन र भारतसँग छुट्टाछुट्टै सन्धि गर्नुपर्ने आवश्यकता औल्याए। 
 तीन वर्षअघि नेपालले ब्रिटेनलाई गरेको प्रस्ताव  नेपालले गोर्खा भर्तीसम्बन्धी त्रिपक्षीय सन्धि पुनरवलोकनका लागि ब्रिटेनलाई तीन वर्षअघि औपचारिक रूपमै प्रस्ताव गरेको थियो। 
 तर त्यसबारे हालसम्म के कस्तो प्रगति भयो भन्नेबारे दुवै देशहरूले सार्वजनिक वा औपचारिक रूपमा केही बताएका छैनन्। 
 यद्यपि “आफूहरूलाई विभेद गरिएको” भन्दै त्यसविरुद्ध भूतपूर्व गोर्खा सैनिकहरू लन्डनमा अनसन बसेपछि भएको सम्झौता अनुसार अहिले नेपाल  ब्रिटेन र भूतपूर्व गोर्खा सम्मिलित वार्ता टोलीले वार्ताहरू जारी राखेका छन्। 
 हालसम्म दुई चरणका वार्ता भइसकेको र यसै महिना अर्को चरणको वार्ता हुने अधिकारीहरूको भनाइ छ। 
 ती वार्ताहरूमा पनि सन्धि पुनरवलोकनको कुरा उठाइएको वार्ता टोलीका एकजना नेपाली सदस्यले बीबीसीलाई केही साताअघि बताएका थिए।
 यसअघि पटक पटक गोर्खा भर्तीसम्बन्धी सम्झौता पुनरवलकोनबारे चर्चा हुँदै आएको छ। 
 चार वर्षअघि तत्कालीन प्रधानमन्त्री केपी शर्मा ओलीको ब्रिटेन भ्रमणका बेलामा उनले समकक्षी टरिजा मेसँग त्यसबारे कुरा गरेको त्यस बेलाका परराष्ट्रमन्त्री प्रदीपकुमार ज्ञवालीले बताएका थिए। 
 त्यसपछि ज्ञवालीले नेपालको सङ्घीय संसद्‌मै उक्त सन्धिको पुनरवलोकन हुनुपर्ने धारणा राखेका थिए। 
 सङ्घीय संसद्का विभिन्न समितिहरूले पनि पटक-पटक प्रधानमन्त्री तथा मन्त्रिपरिषद्को कार्यालय र परराष्ट्र मन्त्रालयलाई उक्त सन्धि पुनरवलोकन गर्न निर्देशन दिइसकेका छन्। 
 सुगौली सन्धिपछि नै नेपालीहरूलाई ब्रिटिश सेनामा भर्ती गर्न थालिएको थियो। 
 तर भारत ब्रिटिश उपनिवेशबाट मुक्त भएपछि गोर्खा भर्तीसम्बन्धी नयाँ सन्धि गरियो। 
 सन् १९४७ नोभेम्बर ९ मा नेपाल-भारत र ब्रिटेनबीच गोर्खा भर्तीबारे भएको सन्धिलाई त्रिपक्षीय सन्धि भन्ने गरिएको छ।
 हालसम्म ब्रिटिश र भारतीय सेनामा सोही सन्धिअन्तर्गत नेपाली नागरिकहरू भर्ती हुने गरेका छन्।
 दुवै देशले आफ्ना सेनामा गोर्खाहरूको छुट्टै सैन्य एकाइ बनाउने गरेका छन्।
 
 ब्रिटेनको गोर्खा ब्रिगेड्समा हाल तीन हजारभन्दा बढी नेपाली नागरिक कार्यरत रहेको बताइन्छ। 
 भारतीय सेनाको गोर्खा राइफल्समा ४० हजारभन्दा बढी नेपाली नागरिक काम गरिरहेको विवरण पाइन्छ। 
 तर गोर्खाहरूको पक्षमा आवाज उठाउँदै आएका भूतपूर्व गोर्खाहरूले भने उक्त सन्धिलाई असमान सन्धिका रूपमा व्याख्या गर्ने गरेका छन्।
 
 गोर्खा भूतपूर्व सैनिक सङ्घ गेसोले गराएको उक्त सन्धिको नेपाली अनुवादअनुसार त्यसमा भारत र ब्रिटेनको सेनामा नेपालीहरूको भर्ती कसरी गरिनेछ भन्ने प्रावधानहरू राखिएका छन्।
 उक्त सन्धिमा गोर्खा सैनिकको रोजगारीका सर्त र अवस्थाहरू पनि तोकिएका छन्।
 उक्त सन्धिमा स्पष्ट रूपमा नेपाली नागरिकलाई भारत र ब्रिटेनको सेनामा भर्ती गरिए पनि उनीहरूलाई भाडाको सैनिकका रूपमा व्यवहार नगरिने उल्लेख गरिएको छ।
 सन्धिमा नेपालका तत्कालीन प्रधानमन्त्री तथा सुप्रिम कमान्डर इन चीफ पद्मशमशेर जबराले भारत र ब्रिटेनमा गोर्खा भर्तीलाई कायम राख्न दिने आधारका रूपमा 'उनीहरूलाई भाडाका सैनिकका रूपमा नहेरिने हो भने' भन्ने सर्त राखेको उल्लेख छ।
 सन् १९४७ मे १ मा काठमाण्डूमा भएको त्रिपक्षीय बैठकमा पद्मशमशेरले राखेका सर्तलाई सन्धिमा लिपिबद्ध गरिएको हो।
 त्यसमा भनिएको छ  ""यदि अन्तिम चरणका सर्त तथा अवस्थाहरू नेपाल सरकारको स्वार्थ वा मर्यादामा अहितकारी प्रमाणित हुँदैनन् भने  अनि गोर्खा रेजिमेन्टहरूका जवानहरू सेवाका लागि तयार हुन्छन् भने (यदि उनीहरूलाई स्पष्ट रूपमा भाडाका सैनिकको रूपमा नहेरिने हो भने)  मेरो सरकार यी दुवै सेनासँग सम्बन्धलाई निरन्तरता दिन खुसी हुनेछ।""
 2023 बीबीसी। अन्य वेबसाइटका सामग्रीहरूका लागि बीबीसी जिम्मेवार छैन।  "
62,https://www.bbc.com/nepali/articles/clednqy6l3xo,नेपालमा वैदेशिक रोजगारीमा जाने व्यक्तिहरूमा देखिएका आत्महत्या गर्ने प्रवृत्तिप्रति विज्ञहरूले चिन्ता व्यक्त गरेका छन्। ,"साङ्केतिक तस्वीर  
 करिब डेढ दशकको अवधिमा वैदेशिक रोजगारीका क्रममा झन्डै साढे दश हजार जनाभन्दा बढी श्रमिकले ज्यान गुमाएको सरकारी प्रतिवेदनमा उल्लेख छ। 
 त्यसमध्ये करिब १२.७५ प्रतिशतको मृत्यु आत्महत्याका कारण भएको तथ्याङ्क छ। 
 सरकारी अधिकारीहरूले आफूहरूले गन्तव्य देशका सरकारहरूलाई श्रमिकको सुरक्षामा ध्यान दिन बारम्बार ध्यानाकर्षण गराइरहेको भए पनि अपेक्षा गरेअनुसार परिणाम प्राप्त नभइसकेको बताउँछन्। 
 तर श्रम र मानसिक स्वास्थ्य मामिलाका विज्ञहरूले श्रमिकहरूका मानसिक स्वास्थ्यसम्बन्धी चुनौतीहरू सम्बोधनका लागि थप कदमहरू चालिनुपर्नेमा जोड दिएका छन्।
 नेपाल लेबर माइग्रेशन रिपोर्ट सन् २०२२ का अनुसार पछिल्लो १४ वर्षमा १० ६६६ श्रमिकले वैदेशिक रोजगारीका क्रममा ज्यान गुमाएका छन्। तीमध्ये १० ४०० भन्दा बढी पुरुष रहेको तथ्याङ्क छ। 
 श्रम मन्त्रालयले निकालेको उक्त प्रतिवेदनले खाडी देश तथा मलेशियामा श्रमिकहरूको मृत्यु हुनुको एउटा प्रमुख कारण आत्महत्यालाई मानेको छ। 
 उक्त प्रतिवेदनका अनुसार १४ वर्षको अवधिमा १ १८७ नेपाली श्रमिकहरूको मृत्युको कारण आत्महत्या रहेको छ। 
 एउटा अध्ययनलाई उद्धृत गर्दै प्रतिवेदनमा जनाइएअनुसार चिन्ता  निराशा  क्षयरोग  दुर्घटना र चोटपटक  टाउको दुख्नु अनि आत्महत्याको प्रयासलाई खाडी देशमा काम गर्ने पुरुषहरूको प्रमुख स्वास्थ्य जोखिमका रूपमा उल्लेख गरिएको थियो। 
 तथ्याङ्कले सन् २०१९-२० देखि सन् २०२१-२२ सम्म नेपाली श्रमिकहरूको आत्महत्याको आँकडा पनि प्रस्तुत गरेको छ जसमा तीन वर्षको अवधिमा सबैभन्दा धेरै ८० जना श्रमिकले मलेशियामा आत्महत्या गरेको पाइएको थियो। 
 त्यसपछि साउदी अरेबियामा ७८  कतारमा ५० र यूएईमा ५८ नेपाली कामदारले आत्महत्या गरेको उल्लेख गरिएको छ।  
 नेपाली कामदारमाझ लोकप्रिय अरू श्रम गन्तव्यहरू कुवेत  बहरेन  ओमान र दक्षिण कोरियामा पनि त्यस्ता घटनाहरू भएका जनाइएको छ।  श्रम मामिलासम्बन्धी एकजना विज्ञ गणेश गुरुङ वैदेशिक रोजगारीमा जाने श्रमिकहरूको बढ्दा आत्महत्या गर्ने प्रवृत्ति सम्बोधन गर्न सरकारले नगन्य प्रयास गरेको ठान्छन्। 
 उनले भने  “कामदारहरू विदेश जानुअघिको प्रणालीमा हाम्रो संरचनागत सुधार आवश्यक भइसकेको छ। जानुभन्दा अघि दिइने तालिम र अभिमुखीकरणमा हामीले मानसिक स्वास्थ्य समस्याका लक्षणहरू के के हुन् भन्ने कुरा सिकाउनुपर्छ। आफू र आफ्ना साथीभाइलाई लक्षण देखियो भने चिकित्सकहरूलाई भन्नुपर्छ भनेर समेत उनीहरूलाई जानकारी गराउनुपर्छ।”
 गुरुङका अनुसार विभिन्न देशमा खटिने श्रम सहचारीलाई पनि यो विषयमा तालिम दिनु आवश्यक छ। 
 उनी भन्छन्  “हरेक देशका राजदूतावासमा श्रम सहचारीहरू छन् उनीहरूलाई पनि तालिम दिन सकियो र उनीहरूले पनि कामदारका यस्ता समस्या हल गर्ने उपाय उनीहरूलाई बताउन सके भने आत्महत्याको दर कम गर्न सकिन्छ।”
 श्रम  रोजगार तथा सामाजिक सुरक्षा मन्त्रालयका प्रवक्ता डण्डुराज घिमिरे नेपाल सरकारले श्रम गन्तव्य देशहरूसँग नेपाली कामदारहरूका लागि सुरक्षित कार्यस्थल सुनिश्चित गर्न दबाव दिइरहेको बताउँछन्। 
 उनले भने  “सहज अवस्था हुँदा हुँदै वैदेशिक रोजगारीमा गएका व्यक्तिहरूले यहाँको भन्दै निक्कै सङ्घर्ष गर्नुपर्ने अवस्था खेप्दा डिप्रेशनमा गएको पाइन्छ। हामीले कतिपय अवस्थामा उपचारका लागि पनि कुरा उठाएका छौँ।” 
 नेपालसहितका देशहरूको दबावका कारण खाडी देशहरूले कामदारलाई रोजगारदाता परिवर्तन गर्न प्रतिबन्ध लगाउने कफाला प्रणाली अन्त्य गरेको र त्यो पनि महत्त्वपूर्ण सुधार भएको उनको भनाइ छ। 
 कतारसहित केही देशहरूले उन्मुलन गरेको घोषणा गरेको भएपनि त्यसको कार्यान्वयन फितलो रहेको काउन्सिल अन फरेन रिलेसन्स नामक एउटा अनुसन्धान संस्थाले प्रकाशित गरेको लेखमा उल्लेख गरिएको छ। 
 
 प्रवक्ता घिमिरेले थपे  “केही दिनअघि हामीले मलेशिया सरकारलाई प्रवेशाज्ञा नभएका तर निर्दोष मानिसहरूलाई तपाईँहरूले उपचारको सेवा समेत दिईरहनुभएको छैन। यस्तो व्यवहार एकदमै क्रूर हो भनेर हामीले भन्दा उहाँहरूले मानवीय व्यवहार गर्छौँ। उपचार हुन्छ भन्नुभएको छ।”
 उनका अनुसार नेपाल सरकारले श्रमिकले बेहोरिरहेका यी चुनौतीबारे निरन्तर आवाज उठाएको छ।  
 उनी भन्छन्  “हामीले निरन्तर दबाव दिँदा पनि उल्लेख्य रूपमा सुधार भएको अवस्था होइन।” त्रिभुवन विश्व विद्यालय शिक्षण अस्पतालका मानसिक स्वास्थ्य प्रमुख डा. सरोज ओझा वैदेशिक रोजगारीमा जाने व्यक्तिहरूमा चेतना अभिवृद्धि गर्नुपर्ने र उनीहरूलाई आत्महत्या रोकथामका लागि स्थापना गरिएका हटलाइनहरूमा पहुँच हुने कुरा सुनिश्चित गर्नुपर्ने बताउँछन्। 
 उनले भने  “एउटा सानो सन्देशले मात्रै पनि आत्महत्या नियन्त्रणमा मद्दत पुर्‍याउँछ। विदेशमा पनि कामदारहरूले व्यावसायिक मनोपरामर्श सेवामा पहुँच कायम गर्नसक्ने व्यवस्था गर्नुपर्छ।”  
 उनका अनुसार अहिले कतिपय निजी सेवा प्रदायकहरूले अनलाइनमार्फत्‌ त्यस्तो परामर्श लिनसक्ने व्यवस्था मिलाएका छन्।  
 तर उनको विचारमा सोझै कामदारहरूले सहयोग उपलब्ध गराउनसक्ने हटलाइनहरूमा सम्पर्क गर्नसक्ने व्यवस्था मिलाउनु जरुरी छ। 
 डा. ओझाले थपे  “मनोविज्ञान कमजोर हुने अवस्थालाई रोक्न सकिन्छ। यसलाई मानसिक रोग हो भन्ने हिसाबले हेर्नु हुँदैन। जनचेतनाको अभावले अहिले मानिसहरू आजीवन औषधि खानुपर्छ भन्ने ठान्छन्  तर त्यो सही होइन।”
 उनले दमकल लगायत आपत्कालीन सेवाहरूमा सहजै सम्पर्क गर्न सकिएको जस्तै हटलाइनहरू आत्महत्या नियन्त्रणका लागि पनि स्थापना गरिनुपर्नेमा जोड दिए। 
 त्यसबाहेक कार्यस्थल मानसिक स्वास्थ्य मैत्री हुने कुरा सुनिश्चित गर्न पहल गरिनुपर्ने पनि विज्ञहरू बताउँछन्।
 दशौँ लाख नेपालीहरू खाडी र मलेशियासहित विभिन्न देशहरूमा वैदेशिक रोजगारीमा गएका छन्। उनीहरूले पठाउने रेमिट्यान्सले नेपालको कुल गाह्रस्थ उत्पादनको लगभग एक चौथाइ हिस्सा ओगट्ने गरेको अध्ययनहरूले देखाएका छन्। 2023 बीबीसी। अन्य वेबसाइटका सामग्रीहरूका लागि बीबीसी जिम्मेवार छैन।  "
63,https://www.bbc.com/nepali/articles/c0x9nw5ppzpo,"टर्की र सिरियामा सोमवार आएको ७.८ म्याग्निट्यूडको भूकम्प यो दशकको सबैभन्दा घातक भूकम्प हुनसक्ने सम्भावना छ। शुक्रवार बिहानसम्म दुवै देशमा गरेर झन्डै २०,००० भन्दा बढीको मृत्युभएको पुष्टि भएको छ। 
","टर्की विनाशकारी भूकम्पको जोखिमयुक्त क्षेत्रमा अवस्थित छ। सन् १९३९ देखि १९९९ सम्म त्यहाँ  पाँचवटा ठूला भूकम्प गइसकेको छ। 
 सन् १९०० देखि हालसम्म ७६ वटा भूकम्पमा परी ९० हजारभन्दा बढीले ज्यान गुमाएका छन्। तीमध्ये आधाको मृत्यु सन् १९३९ र १९९९ मा भएका थिए। विगत दुई दशकमा अन्य ठूला घातक भूकम्प मध्ये २०२१ मा हाइटीमा २ २०० जनाभन्दा बढीको मृत्यु भएको थियो भने २०१८ मा इन्डोनेशियामा ४ ३०० जनाभन्दा बढीको ज्यान गएको थियो।
 इरानमा २०१७ को भूकम्पमा परी ४०० भन्दा बढी व्यक्तिको मृत्यु भएको थियो। नेपालमा सन् २०१५ मा गएको भूकम्पमा परेर झन्डै ९ ००० जनाले ज्यान गुमाएका थिए।  
 वैज्ञानिकहरूका अनुसार भूकम्प कहाँ जाने सम्भावना छ भन्ने थाहा भए पनि कहिले जान्छ भन्ने अनुमान गर्ने कुरामा हामी धेरै पछाडि छौँ। त्यसोभए के भूकम्पको भविष्यवाणी गर्न सकिन्छ त?
 ""दुःखको कुरा सकिँदैन "" इम्पेरीअल कलेज लन्डनका भूकम्पविद् डा. स्टीफन हिक्स भन्छन्।
 ""तर हामी भूकम्पको पूर्वानुमान गर्न सक्छौँ  सम्भावना देखाउन सक्छौँ। जस्तै -  अमेरिकाको क्यालिफोर्निया र जापानमा भूकम्पको पूर्वानुमान धेरै नै गर्न सकिने हुँदै छ।""
 त्यसोभए सुरक्षित रहन के गर्न सकिन्छ र के गर्नु हुँदैन? 
  भूकम्प कहिले जान्छ भनेर अनुमान गर्न सजिलो नभए पनि विज्ञहरूका अनुसार हामी सधैँ तयार रहनुपर्छ अर्थात् भूकम्प जाने सम्भावनालाई हेरेर योजना तयार पारेर राख्नुपर्छ।
 ""यदि तपाईँ [धेरै भूकम्प जाने] क्षेत्रमा बस्नुहुन्छ भने आफ्नो घरमा आपत्कालीन अवस्थामा चाहिने कुरा राख्दा उपयोगी हुन्छ "" डा. हिक्स भन्छन्।
 उनका अनुसार त्यस्ता कुरामा अतिरिक्त पानी  टर्च  प्राथमिक उपचार किट र केही खानेकुरा हुनुपर्छ।
 रेडक्रसका अनुसार त्यस्ता कुरामा अतिरिक्त नगद र औषधिको सूची जस्ता महत्त्वपूर्ण व्यक्तिगत कागजपत्रहरूको प्रतिलिपि पनि हुनुपर्छ। 
 अमेरिका सरकारको भौगर्भिक निकाय यूएसजीएसका अनुसार यदि तपाईँ जहाँ हुनुहुन्छ त्यहीँ बस्नुभयो भने तपाईँलाई चोटपटक लाग्ने सम्भावना कम हुन्छ।
 त्यसैले भूकम्पको समयमा बाहिर वा अन्य कोठातिर भाग्ने प्रयास नगर्न उसले सुझाव दिएको छ। 
 ""ड्रप  कभर र होल्ड अन"" अर्थात् 'निहुरिनु  छेकिनु र रोकिनु' सुरक्षित रहन मूलमन्त्र भएको विशेषज्ञहरू बताउँछन्।
 आफ्नो हातलाई तल पारेर घुँडा टेकेर बस्दा तपाईँ माथिबाट झर्ने वस्तुबाट जोगिन सक्नुहुन्छ। यदि नजिकै कुनै अन्य आश्रयस्थल नभएमा टेबल वा डेस्कमुनि बसेको बेला भूकम्प नरोकिँदासम्म समातेर बस्ने सल्लाह पनि दिइएको छ।
 जोगिने प्रारम्भिक उपायमध्ये ढोकामुनि उभिनु पनि हो। तर विज्ञहरू भन्छन्- यदि तपाईँ तुलनात्मक रूपमा पुरानो घरमा बस्नुहुन्छ भने तपाईँ टेबलमुनि सुरक्षित हुनुहुनेछ।
 घरका झ्याल र अग्रभाग प्रायः पहिलो चरणमै भत्किन्छन्। त्यसैले यस्ता खतरायुक्त क्षेत्रहरूबाट टाढा बस्न  सल्लाह दिइन्छ।
 
 एक पटक भूकम्प बन्द भएपछि भवन भत्किएको अवस्थामा खुला क्षेत्रमा बाहिर निस्कनु सामान्यतया सुरक्षित मानिन्छ। 
 यो तपाईँ भित्र भएका बेला भूकम्प जाँदाको कुरा भयो। तर तपाईँ बाहिर हुँदा भूकम्प गयो भने के गर्ने?
 ""तपाईँ जहाँ हुनुहुन्छ  त्यहीँ बस्नुहोस् "" विज्ञहरू भन्छन्। 
 घर बाहिर हुँदा विद्युत् वा इन्टरनेटआदिका तार  इन्धन र ग्यास लाइनबाट टाढा जाँदा चोटपटकको जोखिम कम हुन्छ। 
 त्यस्तै रूख  टेलिफोनका पोल र भवनबाट टाढा खुला ठाउँमा जानु राम्रो हुन्छ।
 अर्थक्वेक कन्ट्री अलायन्सका अनुसार अधिकांश घाइते र मृत्युको कारण टेलिभिजन  बत्ती  गिलास र पुस्तक राख्ने दराजजस्ता वस्तुहरू खसेर वा उडेर लाग्दा हुने गरेको छ। 
 चोटपटकबाट बच्ने एउटा तरिका भनेको लचकदार फित्ताहरूले गह्रौँ फर्निचरहरूलाई बाँधेर सुरक्षित गर्नु हो।
 अर्को सम्भावित खतरा भनेको भूकम्पपछि फुटेका पाइपबाट ग्यास चुहिनु हो।
 डा. हिक्सले सन् १९०६ को सान फ्रान्सिस्को भूकम्पको उदाहरण दिए। 
 उक्त भूकम्पमा ३ ००० भन्दा बढी मानिसको मृत्यु भएको थियो।
 ""भवन भत्किएरभन्दा धेरैजसो मृत्यु ग्यास पाइपलाइन विस्फोटनका कारणले भएको थियो "" उनले भने। 
 उनी कुनै पनि ज्वलनशील पदार्थहरूबाट टाढा रहन सल्लाह दिन्छन्।
 डा. हिक्सले भूकम्पीय अभ्यासको महत्त्वलाई पनि जोड दिए।
 ""केही देशहरूमा भूकम्पसम्बन्धी पूर्वाभ्यासहरू हुन्छन्। त्यहाँ सबैले के गर्ने भन्ने अभ्यास गरिन्छ। तर सम्भवतः टर्कीको त्यो भागमा भएको थिएन किनभने त्यहाँ लामो समयसम्म भूकम्प गएको थिएन।""
 
  
  
 2023 बीबीसी। अन्य वेबसाइटका सामग्रीहरूका लागि बीबीसी जिम्मेवार छैन।  "
64,https://www.bbc.com/nepali/news-64717015,रोहित पौडेलको धैर्यपूर्ण ब्याटिङ र सन्दीप लामिछानेको चोटिलो बलिङको सहयोगमा नेपालले आईसीसी विश्वकप लीग-२ त्रिकोणात्मक शृङ्खलाको अन्तिम खेलमा स्कटल्यान्डलाई पराजित गरेको छ।,कप्तान रोहित पौडेलले संयमित भएर खेल्दै अर्धशतक बनाए मङ्गलवार भएको खेलमा स्कटल्यान्डले पहिला ब्याटिङ गर्दै २१२ रन बनाएको थियो। नेपालले ४४.१ ओभरमा लक्ष्य प्राप्त गर्दै दुई विकेटले खेल जितेको हो। नेपाललाई विजय दिलाउन कप्तान पौडलले अविजित ९५ रन बनाए। उनलाई साथ दिएका अर्का खेलाडी करण केसीले ३१ रनको योगदान दिए। यो परिणामसँगै नेपालले त्रिकोणात्मक खेलका सबै चार खेल जितेको छ। नेपालले शृङ्खलाका चारवटै खेल जितेको यो पहिलो पटक हो। अब नेपालको २८ खेलबाट २६ अङ्क भएको छ।  लीग-२ को अङ्कतालिकामा यूएई पाँचौँ स्थानमा छ। उसको २६ खेलबाट २७ अङ्क छ। यसअघि शृङ्खलामा नामिबियालाई दुई खेल र स्कटल्यान्डलाई एउटा खेलमा पराजित गरेको नेपालले मङ्गलवार जितका लागि निकै सङ्घर्ष गर्नुपर्‍यो।  दोस्रो ओभरमा नै नेपालले ओपनर कुशल भुर्तेललाई १ रनको स्थितिमा गुमायो। त्यसपछि पनि विकेट झर्ने क्रम रोकिएन। सातौँ ओभरमा अर्का ओपनर आशिफ शेख १२ रनमा आउट भए भने खेल सम्हाल्न खोजेका ज्ञानेन्द्र मल्ल १०.३ ओभरमा एलबीडब्ल्यूको सिकार भए। कप्तान रोहित पौडेल मैदानमा राम्ररी डटिरहँदा उनलाई साथ दिन गएका खेलाडीहरू भने एकपछि अर्को गर्दै आउट भइरहे।  उत्कृष्ट प्रदर्शनका लागि उनी 'प्लेयर अफ द म्याच' घोषित भए।  अठारौँ ओभरको अन्तिम बलमा कुशल मल्ल १७ रन जोडेर बोल्ड भए भने अर्को ओभरमा सन्दीप जोरा एक रनमै बाहिरिए। दीपेन्द्र सिंह ऐरी (७ रन) र सोमपाल कामी (२ रन) पनि खेलमा जम्न सकेनन्। सन्दीप लामिछाने ३८.१ ओभरमा आउट हुँदा नेपालले आठ विकेट गुमाइसकेको थियो। त्यतिबेला १३८ रनमा सीमित नेपाललाई कप्तान पौडेल र करण केसीले जितको बाटोमा डोहोर्‍याए। ओडीआई अर्थात् एकदिवसीय अन्तर्राष्ट्रिय क्रिकेट खेल्ने मान्यता जोगाउन नेपालका लागि विश्वकप लीग-२ क्रिकेटका शृङ्खलाहरू लागि निकै महत्त्वपूर्ण छन्। नेपाल  नामिबिया र स्कटल्यान्ड सम्मिलित त्रिकोणीय शृङ्खलाका चार खेलमध्ये नेपालले यसअघि तीनवटै खेल जितेर महत्त्वपूर्ण ६ अङ्क बटुलिसकेको थियो। नेपालले यो महिना थप दुईवटा त्रिकोणात्मक शृङ्खलामा अरू आठवटा खेल खेल्नेछ। ती खेलमध्ये नेपालले अब कम्तीमा पाँचवटा खेल जिते ओडीआई मान्यता सुरक्षित रहन सक्छ। नेपालले सन् २०१८ मा ओडीआई राष्ट्रको मान्यता पाएको हो। यदि ओडीआई मान्यता जोगाउन नसके नेपाली क्रिकेटले आईसीसीबाट पाउने ठूलो सहयोग रकम गुमाउनुका साथै राष्ट्रिय क्रिकेट टोलीको लागि अवसरका अरू ढोकाहरू पनि बन्द हुनेछन्। स्कटल्यान्डले नेपालसँग कीर्तिपुरमा मङ्लवार खेलेको खेलसँगै सन् २०१८-२३ को आईसीसी विश्वकप लीग-२ मा खेल्नुपर्ने कुल ३६ वटा खेल पूरा गरेको छ।  सबै खेलबाट ५० अङ्क बटुल्दै स्कटल्यान्ड अङ्कतालिकामा शीर्ष स्थानमा रहन सफल भई लीग विजेता बनेको छ।  शृङ्खलामा अन्य देशहरूले खेल्नुपर्ने खेल बाँकी छन्। यद्यपि आईसीसीले कीर्तिपुर मैदानमा स्कटल्यान्डलाई च्याम्पियन ट्रफी हस्तान्तरण गरेको छ। नेपालले अब आठवटा खेल खेल्न बाँकी छ।  आगामी दुई सातामा नेपालले यूएई र नेपालमा बाँकी खेलहरू खेल्नेछ। टस जितेर नेपालले स्कटल्यान्डलाई ब्याटिङ गर्ने निम्तो दिएको थियो।  पाहुना टोलीलाई २१२ रनमा समेट्ने क्रममा नेपालका स्पिनर सन्दीप लामिछानेले चार विकेट लिएका थिए। करण केसीले पनि तीन विकेट लिए। स्कटल्यान्डका दुवै प्रारम्भिक ब्याटरलाई लामिछानेको विकेट लिएका थए। करण केसीले तीन विकेट लिए। त्रिकोणात्मक शृङ्खलाको पहिलो खेलमा उनले पाँच विकेट हात पारेका थिए। कुशल मल्लले क्रिस्टोफर मक्ब्राइडलाई २२ रनमा एलबीडब्ल्यू आउट गरे। नेपालको अर्को विकेट ललितनारायण राजवंशीले लिए। पहिलो खेलमा टोलीमा नपरेका उनलाई गुलशन झाको स्थानमा अन्तिम ११ मा समावेश गरिएको थियो।  सोमपाल कामीले कुनै विकेट लिन सकेनन्। नेपालले स्कटल्यान्डलाई ११ अतिरिक्त रन दिएको थियो। स्कटल्यान्डका लागि जोर्ज मन्सीले सर्वाधिक ६६ रन बनाएका थिए भने म्याथ्यू क्रसले ४२ रनको योगदान दिए। ब्र्यान्डन मक्म्यूलनले ३१ रन अनि काइल कोट्जर र क्रिस्टोफर मक्ब्राइड दुवैले २२-२२ रन बनाए।  मन्सीले ५० बल खेलेर ६० रन बनाउँदा नौ चौका र दुई छक्का प्रहार गरेका थिए।  लामिछानेले उनलाई १३.५ ओभरमा बोल्ड गरेका थिए। त्यसपछि स्कटल्यान्डको इनिङ्स धरमराउन पुगेको थियो।   त्यसको अर्को बेलामा लामिछानले कप्तान रिची बेरिङ्टनलाई एलबीडब्ल्यूको धरापमा पारे। त्यसअघि लामिछानेले नै ओपनर काइल कोट्जरलाई २२ रनमा एलबीडब्ल्यू आउट गरेका थिए। स्कटल्यान्डविरुद्धको खेलमा केसीले एकदिवसीय अन्तर्राष्ट्रिय क्रिकेटमा ५० विकेटको कोसेढुङ्गा पार गरेका छन्। उनले ३४.५ ओभरमा माइकल लीस्कलाई शून्य रनमा बोल्ड गरेका थिए।  राम्रो लयमा ४२ रन बनाएर खेलिरहेका विकेट किपर ब्याटर म्याथ्यू क्रसलाई दीपेन्द्र सिंह ऐरीले आउट गरेका थिए। नेपालका प्रारम्भिक ब्याटरहरूले राम्रो सुरुवात गर्न सकेनन्। तर कप्तान रोहित पौडेलले संयमित भएर खेल्दै नेपाललाई लज्जास्पद  हारबाट जोगाए। दोस्रो ओभरमै कुशल भुर्तेल एक रनमै आउट भए। त्यसपछि पनि विकेट झर्ने क्रम रोकिएन।  सातौँ ओभरमा अर्का ओपनर आशिफ शेख १२ रनमा आउट भए भने खेल सम्हाल्न खोजेका ज्ञानेन्द्र मल्ल १०.३ ओभरमा एलबीडब्ल्यूको सिकार भए। मल्लले २१ रन बनाए।  कप्तान रोहित पौडेलले मैदानमा राम्ररी डटिरहँदा उनलाई साथ दिइरहेका खेलाडीहरू भने एकपछि अर्को गर्दै आउट भइरहेका थिए।   अठारौँ ओभरको अन्तिम बलमा कुशल मल्ल १७ रन जोडेर बोल्ड भए भने अर्को ओभरमा सन्दीप जोरा (१ रन) बाहिरिए। बाँकी अरू खेलाडीले दोहोरो अङ्कमा रन बनाउन सकेनन्। दीपेन्द्र सिंह ऐरी (७ रन) र सोमपाल कामी (२ रन) ले पनि राम्ररी खेल्न सकेनन्। सन्दीप लामिछाने ३८.१ ओभरमा आउट हुँदा नेपालको आठ विकेट गुमिसकेको थियो भने स्कोरबोर्डमा १३८ रन मात्र बनेको थियो। यस्तोमा नेपाललाई जितको बाटोमा लैजान कप्तान रोहित पौडेल र करण केसीले मेहनत गरे।  एघारौँ ओभरभित्र तीन विकेट गुमाउँदा नेपाल ३४ रनको स्थितिमा थियो। नेपालको रन पन्ध्रौँ ओभरमा बल्ल ५० रन पुगेको थियो भने १०० रन पुग्न चौबिसौँ ओभर कुर्नुपर्‍यो। नेपालले ३३.५ ओभरमा १५० रन पुर्‍यायो। रोहित पौडलले ५४ औँ बलमा आफ्नो अर्धशतक पूरा गरे। त्यसका लागि उनले चारवटा चौका र दुइटा छक्का प्रहार गरे। पौडेलले चौका प्रहार गर्दै नेपालले पाएको लक्ष्य पूरा गरे। उनले १०१ बल खेल्दै ९५ रन बनाउँदा सात चौका र चार छक्का प्रहार गरे। करण केसीले ३७ बल खेल्दै ३१ रन बनाए। उनले दुई चौका र एक छक्का प्रहार गरे। 2023 बीबीसी। अन्य वेबसाइटका सामग्रीहरूका लागि बीबीसी जिम्मेवार छैन।  
65,https://www.bbc.com/nepali/articles/cll30jn5jq8o,एउटा सरकारी निकायले दूधको भाउ बढाउने सिफारिस गरेपछि त्यसबाट “फाइदा पुग्ने” भनिएका कृषक र “मूल्य वृद्धिको मारमा पर्ने” ठानिएका उपभोक्ता दुवैले उक्त निर्णयप्रति असन्तुष्टि व्यक्त गरेका छन्। ,राष्ट्रिय दुग्ध विकास बोर्डले “आफैँले तय गरेको नीति विपरीत दूधको मूल्य बढाउने सिफारिस गरेको” भन्दै आलोचना भइरहेका बेला उपभोक्ता र कृषकले समेत असन्तुष्टि व्यक्त गरेका हुन्।  उपभोक्ताले “बिरामी  वृद्धवृद्धा र बालबालिकाको अत्यावश्यक पौष्टिक तत्त्व” उपलब्ध हुने दूध “अचाक्ली महँगो बनाउन लागिएको” भन्दै आलोचना गरेका छन्।  अर्कातर्फ किसानहरू चाहिँ “अहिले गरिएको सिफारिसले पनि लागत नउठ्ने” भन्दै त्यसप्रति असन्तुष्ट देखिएका छन्।  बोर्डले भने कृषक  डेरी उद्योगी र उपभोक्ता अधिकारकर्मीसमेतको छलफलपछि दूधको मूल्य बढाउने सिफारिस गरिएको भन्दै आफ्नो निर्णयको बचाउ गरेको छ। राष्ट्रिय दुग्ध विकास बोर्डका कार्यकारी निर्देशक डा. राजेन्द्रप्रसाद यादवका अनुसार दूधको न्यूनतम मूल्य प्रतिलिटर १० रुपैयाँले वृद्धि गर्न सिफारिस गरिएको छ।  “हामीले हाम्रा अध्ययनहरूलाई आधार मानेर तथा विज्ञसँग छलफल गरी सबै पक्षको सहमतिमा कृषि मन्त्रालयमा न्यूनतम मूल्य लिटरमा १० रुपैयाँ बढाउन सिफारिस गरेका हौँ ” उनले भने।  “मन्त्रालयले त्यसबारे थप अध्ययन र छलफल गरेर मन्त्रिपरिषद्‌मा पठाउनेछ र मन्त्रिपरिषद्‌ले स्वीकृत गरेको मूल्य लागु हुनेछ।” राष्ट्रिय दुग्ध विकास नीति अनुसार हरेक दुई वर्षमा दूधको मूल्य पुनरवलोकन गर्ने व्यवस्था गरेको छ।  तर यसपालि मूल्यवृद्धि भएको एक वर्षमै बोर्डले भाउ बढाउन सिफारिस गरेको हो।  गत वर्ष माघ २८ गते दूधको न्यूनतम समर्थन मूल्य प्रतिलिटर ५९ रुपैयाँ ९३ पैसा तोकेको थियो।  त्यो भनेको उद्योगीले कृषकलाई दिनुपर्ने न्यूनतम मूल्य हो। यद्यपि कृषकहरूका अनुसार त्यसमध्ये करिब ५६ रूपैयाँ मात्र कृषकले पाउने गर्छन् भने बाँकी बिक्रीको व्यवस्थापन गर्ने दुग्ध सहकारीहरूले पाउने गर्छन्।  न्यूनतम समर्थन मूल्यक कृषकका लागि तोकिएको हुनेले दूधको उपभोक्ता मूल्य भने ८६ रुपैयाँ रहेको छ।  तर खुला रूपमा बिक्री हुने दूध साना डेरीहरूले अहिले पनि प्रतिलिटर १०० रुपैयाँ वा त्यसभन्दा माथि पनि बिक्री गरिरहेका छन्।  पशु आहाराको मूल्यवृद्धि भएकाले अहिले भाउ बढाउने सिफारिस गरेको यादवले बताए।  उनले भने  “अहिले चोकर  पिना र परालको समेत भाउ बढेको छ। त्यसको लागत हिसाब गर्दा प्रतिलिटर १४ रुपैयाँसम्म महँगो पुग्ने देखिए पनि हामीले छलफल गरेर १० रुपैयाँका सिफारिस गरेका हौँ।” पशु आहारा तथा लागतबारे जानकारी लिन कृषकहरूले गरेको अध्ययन  बोर्ड आफैँले गरेको अध्ययन र स्वतन्त्र रूपमा गरिएका अध्ययनहरूको पनि आधार लिइएको उनको भनाइ छ।  दूधको भाउ पुनरवलोकनका लागि सरोकारवालाहरू रहेको एउटा समिति बनेको र त्यसैको सुझावका आधारमा उक्त सिफारिस गरिएको यादवले बताए।  तर त्यस्तो समितिमा रहेका उपभोक्तातर्फका एकजना सदस्य विष्णुप्रसाद तिम्सिनाले चाहिँ आफ्नो त्यसमा सहमति नभएको बताए।  उनले आफूले १७ बुँदे सुझाव दिएको तर त्यसलाई बेवास्ता गरिएपछि आफूले असमति जनाएर बैठकमै सहभागी नभएको जानकारी दिए।  “स्थलगत अध्ययनमा पनि उपभोक्ताका प्रतिनिधिलाई सहभागी गराइएन। वृद्धवृद्धा  बालबालिका र सुत्केरीका लागि पोषणको मुख्य माध्यम रहेकाले गर्दा दूधमा यसरी बढाउनु हुँदैन भन्ने मेरो मत हो।” सरकारी अधिकारी र उद्योगीहरूले “कृषकको लागत उठ्ने अवस्था बनोस्” भनेर मूल्यवृद्धिको सिफारिस गरिएको दाबी गरेका छन्।  यादवले पशु आहारको भाउ बढेकाले मूल्यवृद्धिको सिफारिस गरेको बताएका बेला नेपाल डेरी एसोसिएसनका अध्यक्ष प्रह्लाद दाहालले पनि त्यस्तै दाबी गरे।  उनले भने  “अहिले पशु आहारको भाउ १२ प्रतिशतसम्म बढिसकेको छ। त्यसैले अहिले भाउ बढाउनु पर्ने अवस्था आएको हो। बढेको भाउको ३० प्रतिशत मात्र उद्योगीले पाउने हो  ७० प्रतिशत कृषककोमा जाने हो।”  कृषकका प्रतिनिधिहरूले भने अहिले बढाउन सिफारिस गरिएको मूल्यले पनि आफ्नो लागत उठ्ने अवस्था नरहेको भन्दै असहमति जनाएका छन्।  केन्द्रीय दुग्ध सहकारी सङ्घका अध्यक्ष अमर कुँवरले भने  “अहिलेको अवस्थामा प्रतिलिटर दूधको भाउ २० रुपैयाँ बढाए पनि हाम्रो लागत उठ्दैन। त्यसैले यसमा खुसी हुने कुरा छैन।” “कि सरकारले पशु आहारको भाउ घटाउन र नियमन गर्न पहल गर्नुपर्‍यो नत्र कृषकले लागत उठाउन सक्दैनन्।” उनले सरकारी नीतिदेखि सबैले “एकपक्षीय” भएर हेरेको तर कृषकको पीडा नबुझेको दाबी गरे।  हरेक दुई वर्षमा दूधको मूल्य पुनरवलोकन गर्ने कुरा अहिले जसरी महँगी बढेको छ त्यसका आधारमा उपयुक्त नभएको उनको तर्क छ।  करिब दुई महिनाअघि केही निजी डेरी उद्योगहरूले आफूखुसी दूधको मूल्य बढाएका थिए।  तर त्यसबेला त्यसबारे व्यापक आलोचना भएपछि प्रधानमन्त्री पुष्पकमल दाहालको निर्देशनमा मूल्यवृद्धि फिर्ता भएको थियो।   यद्यपि त्यसबेला डेरी उद्योग सञ्चालकहरू नै पक्ष र विपक्षमा देखिएका थिए।  अहिले भने सरकारीस्तरबाटै भाउ बढाउन सिफारिस भएको हो।  त्यसबेला केही डेरी उद्योगले प्रशोधित दूधको मूल्य प्रति आधा लिटरको ५० रुपैयाँ अर्थात् प्रतिलिटर १०० रुपैयाँ बनाएका थिए।  2023 बीबीसी। अन्य वेबसाइटका सामग्रीहरूका लागि बीबीसी जिम्मेवार छैन।  
66,https://www.bbc.com/nepali/news-64512590,परिवारलाई पूर्व जानकारी नदिई साउदी अरबमा बन्दीहरूलाई मृत्युदण्ड दिने गरिएको उनीहरूका आफन्तले बीबीसीलाई बताएका छन्। ,"साउदी अरबले यी नौ जना पुरुषसहित ८१ जनालाई मार्चमा मृत्युदण्ड दिएको थियो सन् २०१५ यता उक्त देशको मृत्युदण्डदर करिब दोबर भएको मानवअधिकार सम्बन्धी एउटा प्रतिवेदनले देखाएको छ। त्यही वर्ष राजा सलमान र उनका छोरा मोहम्मद बिन सलमान नेतृत्वमा आएका थिए।      मुस्तफा अल-खैयात मारिँदै गरेको सूचना उनको परिवारलाई दिइएको थिएन।  उनीहरूले अहिलेसम्म अन्तिम संस्कारका लागि शव पाएका छैनन्। हेर्न जान चिहान पनि छैन। अन्तिम पटक जेलबाट गरेको फोन कुराकानी टुङ्ग्याउनुअघि मुस्तफाले आफ्नी आमासँग भनेका थिए  ""अब म जानुपर्छ। तपाईँ ठिक हुनुहुँदोरहेछ  म खुसी छु।"" उनीसँग भएको त्यो कुराकानी नै अन्तिम थियो भन्ने उनीहरूलाई कुनै अड्कलसमेत भएन। त्यसको एक महिनापछि १२ मार्च सन् २०२२ मा मारिएका ८१ जनामध्ये मुस्तफा एक थिए। त्यो साउदी अरबको आधुनिक इतिहासमै सबैभन्दा ठूलो आम मृत्युदण्ड थियो। नयाँ प्रतिवेदनका लागि साउदीमा भएका मृत्युदण्डहरूको सावधानीपूर्वक अभिलेखीकरण गर्दै आएको अभियान समूह 'रिप्रिभ'ले सङ्कलन गरेको लामो सूचीमा मुस्तफाको नाम पनि छ। यो संस्थाले 'युरोपियन साउदी अर्गनाइजेसन फर ह्युमन राइट्स'सँग मिलेर काम गर्दै आएको छ। सन् २०१० यता सङ्कलन गरेका तथ्याङ्कका आधारमा उनीहरूको अध्ययनले निम्न कुरा पत्ता लगाएको छ: रिप्रिभले गत वर्ष साउदी अरबमा १४७ जनालाई मृत्युदण्ड दिइएको अभिलेखीकरण गरेको छ। तर सङ्ख्या त्यसभन्दा बढी हुनसक्ने उल्लेख गरेको छ।  दस्तावेजमा उक्त देशले महिला विदेशी घरेलु कामदार र सामान्य लागुऔषध अभियुक्तहरूलगायत विदेशी नागरिकहरूलाई ""असङ्गतीपूर्वक"" मृत्युदण्ड  दिने गरेको उल्लेख छ। एक वर्ष बितिसक्दा पनि अधिकारीहरूले मुस्तफाको परिवारलाई उनी र अन्य व्यक्तिहरूलाई कसरी मृत्युदण्ड दिइयो भन्नेबारे जानकारी दिएका छैनन्। उनका दाजु यसरले परिवारका लागि यो घटना दुखद भएको बताए। ""उनीहरूको शव राम्रोसँग पुरियो वा मरुभूमिमा फालियो कि समुद्रमा फालियो हामीलाई केही पनि थाहा छैन। हामीलाई कुनै पत्तो छैन "" उनले भने। यसरका भाइ मुस्तफा गत मार्चमा मृत्युदण्ड दिइएका ८१ जनामध्येमा थिए यसरले पहिलो पटक सार्वजनिक रूपमा मुख खोलेका हुन्। उनी अहिले जर्मनीमा बस्छन्। भाइको जस्तै आफ्नो नियति हुनसक्ने त्रासमा सन् २०१६ मा साउदी अरब छोडेका उनलाई त्यहाँ राजनीतिक शरण दिइएको थियो। यसर आफ्ना भाइ ""रमाइला  घुलमिल हुने स्वभावका र लोकप्रिय"" रहेको बताउँछन्।  सन् २०११ देखि मुस्तफा साउदी सरकारको विरोधमा देशको अल्पसङ्ख्यक शिया समूहले गर्ने दैनिक प्रदर्शनमा सहभागी हुन थालेका थिए।  उनी सन् २०१४ मा पक्राउ परेका थिए। उनको मृत्युपछि एउटै किसिमको अभियोगमा उनीसहित ३० जनालाई मृत्युदण्ड दिइएको सरकारी घोषणा सार्वजनिक भयो। अभियोगहरूमा सुरक्षाकर्मीहरूको हत्या प्रयास  बलात्कार  डकैती  बम बनाउने काम  झैझगडा मच्चाउने  अराजकता मच्चाउने र हातहतियार तथा लागु औषधको कारोबार गरेका भन्ने लगायतका थिए। ""उनीहरूले कहिल्यै कुनै प्रमाण दिएनन्। यो झुट धेरै गहिरो छ "" यसर सविस्तार सुनाउँछन्। आफ्ना भाइले आफूलाई दिइएको सजायविरुद्ध अपिल गर्ने प्रयत्न गरिरहेकै बेला उनी र अन्य ८० जनालाई मृत्युदण्ड दिइएको उनले बताए।  ""उनीहरूले ज्यान मात्रै लिएनन् की नियोजित रूपमा उनीहरूको बदनाम गरे र गर्दै नगरेको कसुरको आरोप उनीहरूमाथि लगाए।"" साउदीका राजाका पछाडि बसेर शासनसत्ता चलाउँदै आएका युवराज मोहम्मद बिन सलमानले शक्तिमा आए लगत्तै अधिराज्यको आधुनिकीकरण गर्ने वाचा गरे। उनले सन् २०१८ को एउटा अन्तर्वार्तामा पश्चिमा राष्ट्रहरूको सहयोगी राष्ट्र आफ्नो देशले मृत्युदण्ड ""घटाउने"" प्रयास गरिरहेको बताए।  तर साउदी अरबले पाएको जी२० देशहरूको अध्यक्षता र कोभिड महामारीको संयोग भए पनि वाचा गरेको पाँच वर्ष बित्दासमेत साउदी अरब विश्वमा सबैभन्दा धेरै मृत्युदण्ड दिने देशहरूमा पर्छ। 'एमबीएस' भनेर चिनिने साउदीका युवराजले ""आफूले गरेको वाचाभन्दा ठिक उल्टो गरेको"" रिप्रिभकी निर्देशक माया फोआले पूर्वी लण्डनस्थित आफ्नो कार्यालयमा मलाई भनिन्। ""उनले धेरै वटा मृत्युदण्ड र प्रजातन्त्र पक्षधर प्रदर्शनहरूमा सहभागी मानिसहरूमाथि भएका दमनको आफैँ निरीक्षण गरेका छन्।""   उनका अनुसार रिप्रिभले हेरेका धेरै घटनाहरूमा उनीहरू मारिने सूचीमा भएको जानकारी कसैलाई पनि दिइएको थिएन। ""परिवारका सदस्यले थाहा पाएनन्। मानिसहरू पक्राउ परे  मुद्दा चलाइयो  मृत्युदण्डको सजाय सुनाइयो र गोप्य रूपमा मृत्युदण्ड दिइयो "" उनले भनिन्। कतिपय परिवारले त आफ्ना प्रियजनलाई मृत्युदण्ड दिएको जानकारी सामाजिक सञ्जालबाट मात्रै थाहा पाएको फोआ बताउँछिन्। आधिकारिक जानकारी नदिइनु सबैभन्दा ""क्रूर र कष्टप्रद"" भएको उनी सुनाउँछिन्। साउदी अरबमा  धेरैजसो सार्वजनिक स्थानमा टाउको काटेर मृत्युदण्ड दिइने गरिन्थ्यो। यसरी मृत्युदण्ड पाएकाहरूको नाम  र उनीहरूमाथिको अभियोग सरकारको वेबसाइटमा सार्वजनिक गर्ने गरिन्थ्यो।   तर अहिले मृत्युदण्ड गुपचुप हुन थालेको मानव अधिकारकर्मीहरू  बताउँछन्।  मैले समाचारका लागि कुरा गरेका कसैले पनि अहिले मृत्युदण्ड कसरी दिइन्छ भन्नेबारे थाहा नभएको बताए पनि गोली हान्ने मानिसहरू प्रयोग हुने  ठानिएको छ।  साउदी अरबको कानुनी प्रणालीमै समावेश मृत्युदण्डको सजाय ""सारभूत रूपमै अनुचित रहेको"" बर्लिनस्थित युरोपियन साउदी अर्गनाइजेसन फर ह्युमन राइट्सका निर्देशक अली आदुबिसी बताउँछन्।  ""कुनै पनि किसिमका स्वतन्त्र नागरिक समाज र मानव अधिकार समूह त्यहाँ काम गर्न पाउँदैनन्। हामीले मृत्युदण्डबारे ध्यानाकर्षण गराएनौँ भने मानिसहरू गुपचुप मारिन्छन्।"" ह्युमन राइट्स वाचले मार्चमा मृत्युदण्ड दिइएका ८१ मध्ये ४१ जना मानिसहरू अल्पसङ्ख्यक शिया समूहका रहेको जनाएको छ। ""साउदी अरबको फौजदारी न्याय प्रणालीमा रहेको व्यापक र प्रणालीगत दुर्व्यवहारका कारण उनीहरूले निष्पक्ष सुनुवाइको मौका नपाउने सम्भावना धेरै"" रहेको जनाइएको छ। यातना दिइएका विवरणहरू पनि उनीहरूले सुनेका थिए।  आफ्ना भतिजलाई खेलाउँदै मुस्तफा अल-खैयात मुस्तफा सन् २०१४ मा पक्राउ परेको १२ महिनापछि यसरले  आफ्ना भाइलाई भेट्ने मौका पाएका  थिए। तर त्यहाँ जे देखे त्यसले उनलाई स्तब्ध बनायो।  ""उनलाई नदेखेको एक वर्ष भइसकेको थियो तर पनि उनी हामीलाई अभिवादन गर्न उठ्नसमेत सकेनन्।""  ""उनी उठ्न खोज्दा लरबराएर थचक्क हुन्थे। हामीले सोध्दा उनले यातनाका कारण त्यस्तो भएको बताए।"" ""उनको शरीरमा डामहरू थिए र आफूलाई करेन्ट लगाइएको उनले बताएका थिए।"" पक्राउ परेका अर्का व्यक्ति हुसेन अल-खइरकी दीदीले आफ्ना भाइलाई पनि कठोर यातना दिइएको बताइन्।  ""आफ्नो खुट्टामा बाँधेर कुटपिट गरिएको उनले सुनाए। दबाव दिएर स्वीकार गर्न लगाइएको कुरालाई सुनुवाइमा मान्यता दिइन्छ भनेर उनका भाइले कहिल्यै कल्पना नगरेको "" सन् २०१४ देखि थुनामा रहेका हुसेनकी दिदी जैनब अबू अल-खइरले भनिन्।  जोर्डनका हुसेन अल-खइर सन् २०१४ देखि थुनामा छन् धनाढ्य साउदी परिवारका लागि सवारी चालकको काम गरिरहेका जोर्डनका हुसेन आफ्नो कारमा लागुऔषधसहित जोर्डन-साउदी सीमामा पक्राउ परेका थिए। त्यो लागुऔषध भाइको नभएको जैनब ठान्छिन्।  क्यानडास्थित आफ्नो घरबाट कुरा गर्दै उनले हुसेन पक्राउ परेयता परिवारले भेट्नका लागि गरेका प्रयास कसरी असफल भए भन्ने सुनाइन्। जैनबका अनुसार उनका छोरा अपाङ्ग छन् र उनी जेल परेपछि १४ वर्षकी छोरीलाई पनि जोर्डनमा ""विवाहका लागि बेचियो""।   गत नोभेम्बरमा साउदी अरबले लागुऔषध अभियोगमा मृत्युदण्ड दिन लगाएको अघोषित रोक अन्त्य गर्‍यो।  जसलाई संयुक्त राष्ट्रसङ्घको मानव अधिकार कार्यालयले ""अत्यन्त खेदजनक"" भनेको थियो। त्यसको १५ दिनभित्र यस्तो अभियोगमा १७ जना पुरुषहरूलाई मृत्युदण्ड दिइएको राष्ट्रसङ्घले जनाएको छ।  जैनबका अनुसार जेलमा हुसेन रहेको स्थानबाट लगिएका मानिसहरू फर्केर आएका छैनन्।  यसले हुसेन र जैनब दुवैलाई भयभित बनाएको छ।  ""उसबारे बोल्दा जहिले पनि मेरो मुटुको धड्कन बढ्छ "" उनले भनिन्।  ""म दिन रात उसकै बारे मात्र सोच्छु। मैले सपना पनि खराब देख्ने गरेकी छु। बर्बर तरिकाले उसको टाउको काटिदिने हुन् कि भन्ने कुरा खेल्छ "" उनले सुनाइन्।  ""यो कति कठिन हुन्छ भन्ने तपाईँ कल्पना पनि गर्न सक्नुहुन्न। कहिलेकाहीँ म एक्लै बसेर रोइमात्र रहन्छु।"" जैनब अबू अल-खइरले हरेक दिन आफ्ना भाइ जिउँदो रहे नरहेको खबर सोध्छिन् अरू देशहरूले साउदी अरबलाई ""यसो गर्न छुट दिइरहेको""मा पनि उनलाई रिस उठेको छ।  गत मार्चमा ८१ जना मानिसहरूलाई सामूहिक मृत्युदण्ड दिएको चार दिनपछि यूकेका तत्कालीन ब्रिटिश प्रधानमन्त्री बोरिस जोनसनले मोहम्मद बिन सलमानसँग भेट गरेर रुसी आपूर्ति प्रतिस्थापनका लागि थप तेल दिन फकाएका थिए।  यूकेको प्रधानमन्त्री कार्यालय डाउनिङ स्ट्रिटले जोनसनले साउदी अरबमा मानव अधिकारको विषय पनि उठाएको बताएको थियो।  सत्तामा आएयता एमबीएसले सामाजिक र आर्थिक रूपान्तरणको काम गरेका छन्। उनले महिलालाई आफैँ गाडी चलाउन अनुमति दिएका छन्। तर सँगसँगै राजनीतिक दमन पनि बढिरहेको छ।  ह्युमन राइट्स वाचको पछिल्लो प्रतिवेदनले साउदी अरबको अवस्थालाई ""निन्दनीय"" भनेको छ। आफ्नो प्रतिष्ठामा देखिने यो दागलाई उसले खेलकुद र मनोरञ्जनको माध्यमबाट ""पखाल्ने"" प्रयास गरिरहेको छ। त्यहाँको सरकारी निकाय साउदी मानव अधिकार आयोगलाई एक जना अधिकारीसँग कुरा गराइदिन बीबीसीले लेखेका तीन वटा इमेलको जवाफ प्राप्त भएको छैन।  लण्डनस्थित साउदी दूतावासले बीबीसीलाई दिएको एक वक्तव्यमा विश्वका अन्य धेरै देशहरूमा पनि मृत्युदण्डको सजाय हुने भनिएको छ। जसमा कस्तो खालको सजाय उपयुक्त हुन्छ भन्नेबारे देश अनुसार फरक फरक धारणा रहने उल्लेख गरिएको छ। जसमा भनिएको छ  ""आफ्नो कानुन र प्रथा निर्धारण गर्ने उनीहरूको अधिकारको हामी सम्मान गर्छौँ। हामी आशा गर्छौँ अरूले पनि हाम्रो न्यायिक र विधायीकी छनौटको सार्वभौम अधिकारको सम्मान गर्नेछन्।"" तर उक्त प्रतिक्रियाले अन्तर्राष्ट्रिय मान्यता विपरीत युवराज एमबीएसको नेतृत्वकालमा तीव्र बढेको मृत्युदण्ड वा मृत्युदण्डको सजाय दिइने तरिकाबारेका प्रश्नको सम्बोधन गरेको छैन।   संयुक्त राष्ट्रसङ्घको मानव अधिकार कार्यालयले ""साउदी अरबमा मृत्युदण्ड दिइने सजायको प्रवृत्तिबारे निकै चिन्तित रहेको"" बीबीसीलाई बताएको छ।  ""मृत्युदण्डको सजायमा भएको बढोत्तरी र त्यसको अनुमतिबारे हामी चिन्तित छौँ। त्यसमा पनि खासगरी बाल अभियुक्तविरुद्ध र लागु औषधसँग सम्बन्धितसहित अन्तर्राष्ट्रिय कानुन अनुसार 'अति गम्भीर खालका अपराध'को मापदण्ड पूरा नगरेका अभियोगमा "" कार्यालयले उल्लेख गरेको छ।  जसका प्रियजन जेलमा छन् उनीहरूका लागि यो निकै छटपटीको समय हो। हुसेनकी दिदी पारिवारिक च्याट गर्ने समूहमा आउने सन्देशबारे चनाखो भइरहन्छिन्।  ""यस्तो तनावको सामना गर्नका लागि यो जिन्दगी होइन "" उनी भन्छिन्।  ""हरेक बिहान र हरेक साँझ हामीले उ जिउँदै छ कि छैन भनेर जाँचिरहनुपर्छ।"" 2023 बीबीसी। अन्य वेबसाइटका सामग्रीहरूका लागि बीबीसी जिम्मेवार छैन।  "
67,https://www.bbc.com/nepali/articles/cldld4z5497o,सरोगेसी भनिने भाडाको कोखबाट बच्चालाई जन्म दिने सेलिब्रिटीहरूको बढ्दो सूचीमा गत साता अमेरिकी सञ्चारकर्मी र व्यवसायी पेरिस हिल्टन पनि थपिइन्। हामीले आफ्नो कोख भाडामा दिनेहरूको कुरा निकै कम मात्रै सुन्न पाउँछौँ। तर शन्ना सेन्ट क्लेयरले यस्तो काम गज्जब वा डरलाग्दो के हुन्छ? भनेर बताएकी छिन्। ,शन्नाको फोनमा बत्ती बल्छ। त्यो फोन क्याथरिनले गरेकी हुन्छिन्।  जहाँसम्म शन्नालाई सम्झना छ क्याथरिनले हेलोसम्म पनि नभनी कुरा सुरु गर्छिन्: “सुन त्यो कुरा तिमीले समाचारबाट थाहा पाउनुअघि नै म भन्न चाहन्छु। मैले अर्को पनि सरोगेट प्रयोग गरेकी थिएँ र उनले भर्खरै बच्चा जन्माएकी छिन्।” आफूलाई सम्हाल्न शन्ना थचक्क बसिन्। क्याथरिनको बच्चा उनको कोखमा आएको केही साता मात्रै भएको थियो। क्याथरिनको आफू मात्र एक्लो सरोगेट नभएको उनले त्यही बेला मात्रै थाहा पाएकी थिइन्।  तर अब क्याथरिनले सन्नाको पेटमा भएको बच्चा पनि चाहन्छिन् त? उनको मनमा कुरा खेल्यो। त्यसको भोलिपल्टका लागि तय भएको नियमित जाँचपछि छलफल गर्ने वाचा गर्दै उनले संवाद टुङ्ग्याइन्। त्यसको केही घण्टापछि शन्नाले क्याथरिनलाई सन्देश पठाइन्।  “समाचार सुनेर मलाई अचम्म लागे पनि तिम्रोलागि म खुसी छु। बच्चा भएकोमा खुसी मनाउनु। मेरो जाँचपछि कुरा गरौँला ” उनले लेखिन्।  क्याथरिनले उनको सन्देशको जवाफ दिइनन्। उनले भोलिपल्ट पनि कल गरिनन्।  शन्नाले महिलासम्बन्धी म्यागेजिनबाट सरोगेसीको संसारबारे पहिलो पटक थाहा पाएकी थिइन्। त्यति बेला उनका तीन जना बच्चाहरू घरबाहिर खेलिरहेका थिए र उनी तातो पिएर सोचमग्न भएकी थिइन्।  उक्त लेखले सरोगेसीलाई अनुमोदन गर्दै कसैले पैसाकै लागि गरे पनि एकल आमा वा बाबु  बाँझोपना भएका जोडी र लैङ्गिक अल्पसङ्ख्यक परिवारका लागि यो उपहार भएको तर्क गरेको थियो।  बच्चाका अभिभावक र सरोगेट आमाकाबीच हुने शक्ति र पैसा खाडल र त्यसले निम्त्याउने समस्याबारे उक्त लेखमा केही भनिएको थिएन।  बल्ल ३० वर्ष पुग्दै गरेकी र यसअघिका तीन वटा गर्भावस्था सहजै पार गरेकी शन्नालाई यसले आकर्षित गर्‍यो।  उनी र उनका श्रीमान्‌ले सरोगेसी एजेन्सीमा कैयौँ प्रश्नहरूका उत्तर दिए। उनीहरूलाई मनोचिकित्सक र डाक्टरले मूल्याङ्कन गरे शन्नाको भनाइमा र वकिलसँग दर्जनौँ बैठकहरू भए।  त्यसको एक सातापछि उनलाई फोन आयो। एउटा सेलिब्रिटी जोडी जेनिफर र मार्कले उनको व्यक्तिगत विवरण हेरेर भेट्नका लागि न्यूयोर्क बोलाए।  उनीहरू दयालु भएको र आफ्नो जीवनसँगै बालबच्चाबारे पनि बुझ्ने प्रयास गरेको उनले सुनाइन्। उनले क्लिनिकमा जाने होटेल इन्धन खानेकुराको खर्च सहित र आफूले गर्दै आएको काम छोडेबापत पनि पैसा पाइन्। तीन वर्षमा उनले ५० हजार अमेरिकी डलर प्राप्त गरिन्।  उनी गर्भवती हुन निकै पटक प्रयास गर्नुपर्‍यो। तर जब उनले बच्चालाई जन्म दिइन् जेनिफर र मार्कले उनको हात समाएर आँसु झार्दै उनलाई धन्यवाद दिए। त्यसको केही महिनामा जेनिफरले नै क्याथरिनलाई चिनाइदिएकी थिइन्।  क्याथरिन निकै चर्चित परिवारकी थिइन् र लामो समयदेखि आफैँ बच्चा पाउन प्रयास पनि गरिरहेकी थिइन्। क्याथरिनले खर्च बचाउन सरोगेसी एजेन्सीमा नगई आफैँ वकिल खोजेर सम्झौता गर्ने प्रस्ताव गरिन्। यसअघि जेनिफरसँगै मानसिक अवस्थाको परीक्षणमा पनि पार पाइसकेको कारण देखाउँदै उनलाई त्यो पनि नगर्न भनियो तेस्रो पटकको अनुरोधमा उनले यो पनि मानिन्। गर्भमा अण्डा प्रत्यारोपणका लागि पहिलो पटक क्लिनिकमा गएको बेला क्याथरिन पनि पुगेकी थिइन। उनले शरीर ढाक्ने लामो कोट लगाएकी थिइन् र उनले अङ्गालो हाल्न खोज्दा पछि हटेपछि शन्नालाई उनी अलि फरक स्वभावको भएको भन्ने लाग्यो।  आफ्ना चालकसँग शन्नालाई होटेलमा छोड्न अह्राउँदै उनी छिट्टै त्यहाँबाट बाहिरिइन्।  पहिलो प्रयासमा गर्भ रहेन। दोस्रो प्रयासअघि क्याथरिनले शन्ना र उनका श्रीमान्‌लाई बेलुकाको खाना खान निम्ता गरिन्। क्याथरिनले उनलाई निजी विमान र विशेष फर्निचरहरूबारे सुनाइन्। शन्नालाई उनीहरूबीच केही कुरा पनि नमिल्ने जस्तो महसुस मात्रै भएन उनलाई निकै अप्ठ्यारो लाग्यो।  दोस्रो दिन क्लिनिकमा क्याथरिनले कुनै एउटा चक्कीको बोतल समातिरहेको देखेकी थिइन्। शन्ना निराश भएकै कारण अघिल्लो पटकको गर्भधारण प्रयास पनि सफल हुन नसकेको क्याथरिनको अनुमान थियो। उनले शन्नालाई एउटा चक्की दिइन् तर शन्नाले त्यो लिन मानिनन्।  क्याथरिनले निकै कर गरेपछि शन्नाले उक्त चक्की मुखमा राखिन्। तर यस पटक पनि उनी गर्भवती भइनन्।  तेस्रो पटक उनीहरू क्लिनिकमा भेट हुँदा क्याथरिन उनकी आमासँग नयाँ घरको नमुनाबारे फोनमै व्यस्त थिइन्। यो पटक शन्नाको गर्भ रह्यो। तर त्यसअघिको प्रयास गरिएको एक जना सरोगेटको गर्भ खेर गएको कुरा सुनाउँदै क्याथरिनले आफू उत्साहित नभएको कुरा गरिन्।  त्यसमा क्याथरिनले सरोगेट आमालाई नै दोष दिएकी थिइन्।  अर्को सरोगेटबाट भर्खरै बच्चा जन्मिएको खबर क्याथरिनले सुनाएपछि शन्नालाई निकै चोट पुगेको थियो। त्यसपछि उनी चुप लागेकी थिइन्। क्याथरिनले अझै पनि बच्चा चाहेकी छन् वा छैनन् भन्ने थाहा नभए पनि शन्नाले नियमित जाँच जारी राखिन्। तर त्यसको चार हप्तापछि उनको शरीरमा आवश्यक एक तत्त्वको कमीले गर्भ गएको उनलाई थाहा भयो। शन्नाले क्याथरिनलाई फोन गरिन् तर नउठेपछि सन्देश पठाएर दुखको खबर पठाइन्। क्याथरिनले छिट्टै फोन गर्ने जवाफ पठाए पनि कैयौँ सातासम्म उनको फोन आएन। आफूले पाउनुपर्ने पैसाका लागि शन्नाले फेरि सन्देश पठाइन्। तर क्याथरिनले आफूहरूको सम्बन्ध सकिएको र आफ्नो बच्चाको जन्मलाई लिएर शन्नाले देखाएको चिसोपना प्रति आफू स्तब्ध भएको जवाफ लेखिन्। उनलाई बिलहरू पठाउन भनियो। त्यसपछि उनीहरूको कहिल्यै कुरा भएन। त्यसको १० महिनापछि शन्नाकी आमाले क्याथरिनलाई टीभीमा देखिन्। उनले सरोगेट आमाहरूबारे निकै अपमानजनक टिप्पणी गरिरहेकी थिइन्। यो सुनेर शन्नाका आँखाबाट आँसु झरे। क्यालिफोर्नियामा विशिष्ट व्यक्तिहरूका लागि सरोगेसी एजेन्सी चलाउँदै आएकी आरिया सिम्युएल सरोगेसीबारे सेलिब्रिटीहरू पछिल्ला वर्षहरूमा खुल्न थाले पनि यो वर्षौँदेखि चलिरहेको बताउँछिन्।  उनी र उनकी व्यावसायिक साझेदार दुवै जना आफू पनि सरोगेट्स भइसकेका छन् जसले उनीहरूलाई यसका चुनौती बुझ्न अझै सजिलो बनाइदिएको छ।  “आफ्ना सहयोगीहरूसहित आउने उच्च पदस्थ व्यक्तिहरू सरोगेटका लागि डरलाग्दो हुन्छन् ” उनी सुनाउँछिन्।  राम्रा एजेन्सीहरूले सरोगेट आमालाई पनि सहज भए नभएको बुझ्ने र आवश्यक पर्दा उनको पक्षबाट पैरवी गरिदिने समेत गर्ने उनले बताइन्।   तर कतिपय सरोगेटहरूले पनि आफ्नो हद पार गरेका उदाहरणहरू उनले सुनाइन्। बच्चाका जैविक आमाबाबुसँग रियालिटी टीभी शो वा चलचित्रका लागि प्रस्ताव लिएर जानेजस्ता काम पनि कतिपयले गरेको उनले भेटेकी छिन्।  क्याथरिनसँग नमिठो अनुभव खेपेकी शन्नालाई त्यसको चार वर्षपछि अघिल्लो सरोगेसी एजेन्सीले उनी अर्को जोडीसँग भेट्न इच्छुक रहे वा नरहेकोबारे सोध्यो। उनले इच्छा देखाएपछि उनीहरूबीच भेट भयो र यो जोडी उनलाई मन पर्‍यो।  शन्नाले यो पटक जुम्ल्याहा बच्चालाई जन्म दिइन्।  दुई वटा राम्रा र एउटा खराब सरोगेसी अनुभव लिएकी शन्ना हिजोआज एउटा सैलुन चलाउँछिन्। उनकोमा कपाल काट्न आउने कतिपय ग्राहकहरूसँग पनि सेलिब्रिटी  सन्तान उत्पादन र परिवारबारे गफ हुन्छ। “म हरेक हप्ता बच्चाका लागि प्रयास गरिरहेका  भर्खरै बच्चा भएका  बच्चा गुमाएका  बच्चा नै नभएका  बच्चा नै नचाहने र सम्भव भएसम्मका उपाय लगाएर बच्चा जन्माउन चाहने मानिसहरूसँग कुरा गरिरहेकी हुन्छु ” शन्नाले सुनाइन्।   विश्वमा सरोगेसीबारे फरक फरक नियम छन्। युक्रेन  कोलम्बिया  मेक्सिको र रुसले व्यावसायिक सरोगेसीलाई अनुमति दिएका छन्। तर गैर आवासीय मानिसहरूका लागि नेपालसहित भारत  मेक्सिको  क्याम्बोडिया र थाइल्याण्डमा सरोगेसी प्रतिबन्धित छ।  2023 बीबीसी। अन्य वेबसाइटका सामग्रीहरूका लागि बीबीसी जिम्मेवार छैन।  
68,https://www.bbc.com/nepali/articles/cevyy9rpxwgo,नुवाकोटको चौघडामा १०२ वर्षका बलभद्र पौडेल र १०१ वर्षकी दिव्यकुमारी पौडेलको विवाह भएको छ।,श्रीमान्  श्रीमती १०० वर्षभन्दा बढी उमेर बाँचे फेरि विवाह गरिदिने चलन अनुसार उनीहरूको विवाह उनका परिवारले गरिदिएका हुन्। उनीहरूको परिवारमा पाँचौँ पुस्तासम्म गरी ११७ जना छन्। हेर्नुहोस् विजय गजमेरले बनाएको यो भिडिओ। 2023 बीबीसी। अन्य वेबसाइटका सामग्रीहरूका लागि बीबीसी जिम्मेवार छैन।  
69,https://www.bbc.com/nepali/articles/cp4ykpkj0nzo,"सुदूरपश्चिम प्रदेशको बाजुरा जिल्लामा बुधवार दिउँसो लोकल म्याग्निट्यूड ५.२ को भूकम्प गएको राष्ट्रिय भूकम्प मापन तथा अनुसन्धान केन्द्रले जनाएको छ। ,फाइल तस्बिर ","उक्त भूकम्प नेपाल र भारतका विभिन्न ठाउँमा महसुस गरिएको विवरणहरू आएका छन्। राष्ट्रिय भूकम्प मापन तथा अनुसन्धान केन्द्रका अनुसार भूकम्प दिउँसो १ः४५ बजे मापन गरिएको थियो।  भारतीय सञ्चारमाध्यमका अनुसार भूकम्पको धक्का भारतको राजधानी नयाँदिल्लीमा पनि महसुस भएको थियो। माघ महिनामा बाजुरामा केन्द्रबिन्दु भएका दुईवटा भूकम्प मापन भएका थिए। तीमध्ये माघ १० गतेको भूकम्पको स्थानीय म्याग्निट्यूड ५.९ को थियो।  त्यसअघि कार्तिक महिनामा डोटी जिल्लामा स्थानीय म्याग्निट्यूड ६.६ को शक्तिशाली भूकम्प जाँदा कम्तीमा छ जनाको मृत्यु भएको थियो। अमेरिकी भौगर्भिक सर्वेक्षण निकाय यूएसजीएसका अनुसार उक्त भूकम्प जमिनको सतहभन्दा २७.३ किलोमिटर तल उत्पत्ति भएको हो। - गत महिना भूकम्प आएपछि पानी परेकाले प्रभावित क्षेत्रका मानिसहरूको जीवन कष्टकर बनेको थियो  सुदूरपश्चिम प्रदेशका निमित्त प्रहरी प्रमुख गणेश चन्दले भूकम्पबाट बाजुराको हिमाली गाउँपालिकामा एउटा बालविकास केन्द्रको भवनमा क्षति पुगेको बताए। तर अन्य स्थानमा कस्तो क्षति पुग्यो भन्ने विवरण आइसकेको छैन।  बाजुराका प्रमुख जिल्ला अधिकारी पुष्कर खड्काले अहिलेसम्म भूकम्पको क्षतिको थप विवरण नआए पनि आफूले प्रहरीलाई चनाखो रहन र सूचनाहरू सङ्कलन गर्न निर्देशन दिएको बताए। “भूकम्पको केन्द्रबिन्दु बिच्छ्या भन्ने ठाउँमा रहेको कुरा आएको छ। त्यहाँ रहेको प्रहरी टोलीलाई पनि जानकारी पठाउन भनेका छौँ।” जिल्ला प्रशासन कार्यालयस्थित विपद् सम्पर्क व्यक्ति नैन रावलले भूकम्पको धक्का सदरमुकाम मार्तडीमा पनि महसुस गरिएको बताए। उनले भने  “भूकम्पको धक्का महसुस गरेपछि हामी सबै कार्यालयबाट बाहिर निस्कियौँ।” भूकम्पको केन्द्रबिन्दु रहेको हिमाली गाउँपालिकामा दुई वटा स्वास्थ्य चौकी भवनहरूमा क्षति पुगेको बताइएको छ। गाउँपालिका अध्यक्ष गोविन्दबहादुर मल्लले सातदेखि आठ वटा घरहरूमा पनि क्षति पुगेको जानकारी दिए।  आफूहरूले विस्तृत विवरण सङ्कलनको काम जारी रहेको उनको भनाई छ।   बाजुरामा गत महिना गएको भूकम्पमा केही घरहरू पूर्ण रूपमा भत्किएका र केहीमा आंशिक क्षति पुगेको जिल्ला प्रशासन कार्यालय बाजुराले जनाएको थियो। भूकम्पका कारण कम्तीमा एक जनाको मृत्यु भएको थियो। स्थानीय म्याग्निट्यूडमा ५.९ मापन गरिएको सो भूकम्पबाट सबैभन्दा बढी बाजुरा जिल्लाका गौमुल र हिमाली गाउँपालिका  खप्तड क्षेत्र तथा बडिमालिका नगरपालिकामा धनजनको क्षति भएको थियो। गत कात्तिक महिनामा डोटी जिल्लामा लोकल म्याग्निट्यूड ६.६ को भूकम्प गएको थियो। उक्त भूकम्पका कारण धनजनको पनि क्षति भयो।  गत महिना बीबीसीसँग कुरा गर्दै राष्ट्रिय भूकम्प मापन तथा अनुसन्धान केन्द्रकी प्रमुख मोनिका झाले डोटीमा भूकम्प गएपछि धेरै परकम्पहरू मापन गरिएको बताएकी थिइन्।  तर उनका अनुसार बाजुराको भूकम्प ""परकम्प नभई छुट्टै भूकम्प"" थियो। ""यसले उक्त क्षेत्रमा भूकम्पीय गतिविधि बढेको सङ्केत गर्छ "" उनले भनेकी थिइन्। पश्चिम नेपालमा ५०० वर्षभन्दा बढी समयदेखि महाभूकम्प नगएकाले त्यहाँको भूगर्भमा धेरै ऊर्जा सञ्चित भएर बसेको भूगर्भविद्हरू बताउँछन्।  तर डोटी र बाजुरामा गएका भूकम्पहरू सञ्चित ऊर्जा निष्कासनका लागि पर्याप्त नभएको उनीहरूको भनाइ छ। झाका अनुसार पोखरादेखि पश्चिम भारतको देहरादुनसम्म निकै लामो समय ठूला भूकम्पीय गतिविधि नभएकाले सो क्षेत्रमा भूकम्प जाने ठूलो जोखिम भएको क्षेत्र हो। सन् १५०५ मा उक्त क्षेत्रमा भूकम्पका कारण ठूलो विनाश भएको थियो। ""अहिले भूकम्पीय गतिविधि दोहोरिँदा हामी विशेष रूपमा सजग हुनुपर्छ "" उनको सुझाव छ। फाइल तस्बिर विसं २०७२ सालमा गोरखा जिल्लामा केन्द्रबिन्दु भएर गएको विनाशकारी भूकम्पका दरारहरू पोखराभन्दा पश्चिमतर्फ देखिएका थिएनन्। गोरखा भूकम्पबारे विद्यावारिधि गरेका भूकम्पविद् लोकविजय अधिकारीका अनुसार पश्चिम नेपालमा म्याग्निट्यूड ८ वा त्योभन्दा ठूलो महाभूकम्प जान सक्ने जोखिम छ। ""म्याग्निट्यूड ६ बाट म्याग्निट्यूड ८ मा भूकम्प पुग्नका लागि १ ००० गुना धेरै शक्ति आवश्यक पर्छ "" भूकम्पविद् अधिकारीले यसअघि बीबीसीलाई भनेका थिए। ""त्यसैले यसरी जाने साना भूकम्पका कारण शक्ति निष्कासन हुँदै जोखिम कम भएको सोच्नु हुँदैन।"" पश्चिम नेपालको कुन भागमा कहिले ठूलो भूकम्प जान्छ भन्न नसकिने विज्ञहरू बताउँछन्।  तर उनीहरू भूकम्प गएको ठाउँसँगै जोडिएका अरू खण्डमा भूकम्प जाने सम्भावनालाई उनीहरू अस्वीकार गर्दैनन्। नेपालमा प्रत्येक दिन १०-१२ वटा भूकम्प गइरहन्छन्। तर तीमध्ये निकै कम मात्र हामीले महसुस गर्छौँ। हामीले महसुस गरेका वा लोकल म्याग्निट्यूड ४ भन्दा माथिका भूकम्पको विवरण भूकम्प मापन केन्द्रले सार्वजनिक गर्छ। भारत र तिब्बतका बीचमा पर्ने नेपाल उच्च भूकम्पीय जोखिम भएको क्षेत्रमा पर्छ। भारतीय उपमहाद्वीपको भूगर्भमा रहेको चट्टानहरूको तह उत्तरतिर गइरहेको छ र युरेशिएन प्लेटमा जोतिइरहेको छ। भूगर्भशास्त्रीहरूले यसलाई ""भारतीय उपमहाद्वीपलाई बिस्तारै युरेशिएन महाद्वीपले निलिरहेको"" पनि भन्ने गरेका छन्। पूरै हिमालय भएको क्षेत्र ती दुई प्लेटहरू ठोक्किने स्थान हो। त्यसैले हिमालयछेउछाउ भूकम्पको सम्भावना सधैँ हुन्छ। तीभन्दा कम शक्तिशाली भूकम्पले चाहिँ जमिनको सतहमा खासै ठूलो प्रभाव पार्दैनन्। तर जमिनको भित्री भागमा ठूला भूकम्पका कारण खलबलिएको शक्तिलाई पुरानै अवस्थामा फर्काउन तिनको महत्त्वपूर्ण भूमिका हुने विज्ञहरू बताउँछन्। केही वर्षअघि गएको गोरखा भूकम्प ७.८ म्याग्निट्यूडको थियो। भूकम्प र त्यसपछिका परकम्पहरूले देशभरिका विभिन्न जिल्लामा भौतिक मात्र नभई ठूलो मानवीय क्षति पनि गरे। उक्त भूकम्पको शृङ्खलाका कारण परकम्पका रूपमा भूगर्भमा सञ्चित शक्ति बाहिर निस्किन खोजिरहेको भए पनि काठमाण्डूको जमिनमुनि आएर जम्मा भएकाले जोखिम अझै नटरेको विज्ञहरू बताउँछन्। 2023 बीबीसी। अन्य वेबसाइटका सामग्रीहरूका लागि बीबीसी जिम्मेवार छैन।  "
70,https://www.bbc.com/nepali/articles/cj7yrekddy5o,"नेपालमा अहिले लघुवित्त वित्तीय संस्थाहरू सार्वजनिक बहसको केन्द्रमा छन्। देशभरि थुप्रै सर्वसाधारण ऋणीहरू लघुवित्त संस्थाहरूको “ऋणको पासो”मा परेका विवरण सञ्चारमाध्यममा दिनहुँजसो आइरहेका छन्। ,उसो भए नियामक  निकायको हैसियतमा नेपाल राष्ट्र ब्याङ्कले के गरिरहेको छ अनि अब के गर्छ? ऋणको चक्रका कारण कतिपय ऋणी लुक्न थालेका कुरासम्म आइरहेको छ।,बदमासी गर्ने लघुवित्त संस्थाका कारोबार पनि रोक्न सकिन्छ?","नेपाल राष्ट्र ब्याङ्कका अनुसार देशभरि लघुवित्त संस्थाको सङ्ख्या ६४ छ। तीमध्ये केही मर्जर तथा प्राप्तिका प्रक्रियामा छन्।  मुलुकका करिब ६०० वटा पालिकामा लघुवित्त संस्थाहरूको उपस्थिति रहेकोमा तिनीहरूका ३३ लाखजति ऋणी रहेको केन्द्रीय ब्याङ्कले जनाएको छ। पछिल्लो तथ्याङ्क अनुसार असोज मसान्तसम्म लघुवित्त संस्थाहरूले आफ्ना सेवाग्राहीबाट सङ्कलन गरेको रकम करिब १६४ अर्ब रुपैयाँ रहेको छ। राष्ट्र ब्याङ्क र अन्य ब्याङ्कबाट लघुवित्त संस्थाहरूले २३५ अर्ब रुपैयाँ सापटी लिएका र ४५७ अर्ब रुपैयाँ कर्जा प्रवाह गरेका केन्द्रीय ब्याङ्कले जनाएको छ।  यसैबीच बुधवार नेपाल राष्ट्र ब्याङ्कले लघुवित्तहरूका लागि एउटा ""एकीकृत निर्देशन"" जारी गर्दै उनीहरूले गर्ने कर्जा लगानीदेखि नाफाबाट लाभांश वितरणसम्ममा केही कडाइ गरेको छ।  नयाँ निर्देशनअनुसार अब एउटा लघुवित्तबाट कर्जा लिएका ऋणीले त्यो कर्जा तिरिसकेपछि मात्र अर्को लघुवित्तबाट ऋण लिन पाउने छन् भने ब्याङ्क तथा वित्तिय संस्थाबाट ऋण लिएकाले लघुवित्तबाट कर्जा लिन पाउने छैनन्।  त्यसबाहेक पनि थुप्रै कडाइका उपायहरू उक्त निर्देशनमा समेटिएको पाइएको छ।  लघुवित्त वित्तीय संस्थाहरूको उपस्थितिलाई हामीले दुई-तीन पक्षबाट विश्लेषण गर्नुपर्ने हुन्छ। एउटा - नेपालका दुर्गम भेगमा  ग्रामीण इलाकामा अथवा अरू ब्याङ्कहरू पुग्न नसकेका ठाउँमा तिनीहरू पुग्न थाले।  तिनीहरूको माध्यमबाट हामीकहाँ वित्तीय समावेशिता  वित्तीय पहुँच बढाउने दिशामा महत्त्वपूर्ण भूमिका रहेको देखिन्छ।  ग्रामीण इलाकामा कतिपय ठाउँमा अहिले पनि साहुकारबाट ऋण लिने गरिएको  कतिपयले ३० र कतिपयले ६० प्रतिशतसम्म ब्याजदरमा ऋण लिएका विवरण पनि आएका हुन्। त्यसलाई प्रतिस्थापन गर्ने भनेको औपचारिक ब्याङ्किङ प्रणालीबाटै हो। त्यो भनेको राज्यले मान्यता दिएका ब्याङ्क/वित्तीय संस्थाहरू छन्। सोही क्रममा वाणिज्य ब्याङ्क  विकास ब्याङ्क  वित्त ब्याङ्क र लघुवित्त वित्तीय संस्थाहरूले आफ्नो सञ्चालनको दायरा गाउँपालिकाका वडावडासम्म पुर्‍याइरहेका छन्।  जहाँसम्म अहिले लघुवित्त संस्थाको प्रसङ्ग छ  ब्याङ्कबाट कर्जा लिएपछि तिर्नुपर्दैन  राज्यले मिनाहा गरिदिन्छ भन्ने सोच कतिपयमा विकास भएको छ। तर बुझ्नुपर्ने कुरा के हो भने ब्याङ्क अथवा वित्तीय संस्थाहरूले आममानिसको बचत रकमको माध्यमबाट कर्जा दिने साधनको परिचालन हुन्छ। त्यसैले वित्तीय संस्थाबाट कर्जा लिइसकेपछि जुन प्रयोजनका लागि लिइएको हो सोही प्रयोजनमा लगाउनुपर्छ। मानौँ भैँसी पालनका लागि  बाख्रा पालनका लागि लिइएको रकम ऋणीले विवाह  व्रतबन्धमा खर्च गरे भने त्यसको दुरुपयोग भएको मानिन्छ।  त्यसले स्वाभाविक रूपमा ऋणीहरूलाई पनि अप्ठ्यारो पर्ने अवस्था आउँछ। अहिले एक प्रकारले त्यो अवस्था पनि देखिएको हो। दोस्रोः लघुवित्तहरू आफैँ स्वनियमनमा बस्नुपर्ने संस्था हुन्।  वित्तीय साक्षरता बढाएर  सीप प्रवर्द्धनलगायत काम गरेर समाजमा एक किसिमको जागरण ल्याउनुपर्छ भन्ने उद्देश्यले लघुवित्त संस्थाहरू सञ्चालनमा आएका नेपालकै इतिहास छ। त्यही मान्यताबाट त्यतिबेला प्रत्येक विकास क्षेत्रमा ग्रामीण विकास ब्याङ्क स्थापना पनि भए। अहिले लघुवित्त संस्थाहरूमा स्वाभाविक रूपमा ठूलो समस्या देखिएको छ।  के कसरी नाफा कमाउन सकिन्छ  कसरी बढीभन्दा बढी लाभांश वितरण गर्न सकिन्छ  कसरी शेअरको मूल्य बढाउन सकिन्छ भन्ने सोच लघुवित्त संस्थाका सञ्चालकहरूमा पलायो त्यसले पनि अहिलेको अवस्था सिर्जना गरेको हो। त्यो विषयमा उहाँहरू अब सचेत र सजग हुनुपर्ने हुन्छ।  तेस्रो भनेको लघुवित्त संस्थाहरू जुन ठाउँमा उपस्थित छन् ती ठाउँमा सामाजिक रूपमा क्रियाशील अन्य सङ्घसंस्था र स्थानीय निकायले कर्जा लेनदेनमा संलग्नबीच एक किसिमको सेतुको रूपमा काम गरिदिनुपर्ने देखिन्छ। आर्थिक विकासका लागि हामीलाई ब्याङ्क/वित्तीय संस्था त चाहिन्छन्। पुँजी परिचालन गर्ने माध्यम भनेकै ब्याङ्क/वित्तीय संस्था हुन्। लघुवित्त संस्था पनि त्यसैभित्र पर्छन्। तर लघुवित्त संस्थाले कति बढी ब्याजदर लिइरहेका छन् कि  कतै कर्जाको दुरुपयोग भइरहेको छ कि भन्ने कुरा स्थानीय तह र समुदायले हेरिदिनुपर्ने हुन्छ। नेपाल राष्ट्र ब्याङ्कले निकायमको रूपमा  सुपरिवेक्षकको रूपमा लघुवित्त संस्थाहरूलाई पनि प्रभावकारी ढङ्गले सुपरिवेक्षण गर्दै अगाडि बढाइरहेको छ।  पछिल्लो समय राष्ट्र ब्याङ्कले आफ्नो सुपरिवेक्षणको गति बढाइरहेको छ र तिनीहरूलाई नजिकबाट अनुगमन गरिरहेको छ।  सँगसँगै लघुवित्त संस्थाहरूले चर्को ब्याज र सेवा शुल्क लिए भनी जुन गुनासो आइरहेको थियो त्यसलाई संबोधन गर्नका निम्ति १५ प्रतिशतभन्दा बढी ब्याजदर राख्न नपाउने व्यवस्था गरिएको छ। त्यसैगरी सेवा शुल्क १.५ प्रतिशतभन्दा बढी हुन नदिने व्यवस्था राष्ट्र ब्याङ्कले गरेको छ। यी व्यवस्था हुँदाहुँदै केही लघुवित्त संस्थाले अनेक बहाना बनाएर दुई-तीन पटक कर्जा लेनदेन गरेर सेवा शुल्क बढाउने अथवा कर्जाको २०-२५ प्रतिशतसम्म बचत गर्न बाध्य गराउने र  त्यसले प्रभावकारी आधारभूत ब्याजदर बढ्ने समस्या अहिले आइरहेको छ।  त्यसलाई हामीले पनि सूक्ष्म रूपमा हेरिरहेका छौँ र निकट भविष्यमा राष्ट्र ब्याङ्कले लघुवित्त संस्थाहरूको नियमन एवं सुपरिवेक्षणको दिशामा थप केही काम गर्छ। ब्याङ्किङ प्रणालीप्रति सर्वसाधारणको विश्वास घट्नु हुँदैन। तर सँगसँगै ब्याङ्कहरूलाई हामीले कुनै साधन दुरुपयोग गर्ने माध्यमको रूपमा प्रयोग गर्नु हुँदैन भन्ने विषयमा सबैले वित्तीय साक्षरता अभिवृद्धि गर्नुपर्छ। थितिबाहिर गएर चर्को ब्याजदर असुल्नेहरूमाथि केकस्ता कारबाही हुन सक्छ? राष्ट्र ब्याङ्कले नेपाल राष्ट्र ब्याङ्क  ब्याङ्क तथा वित्तीय संस्थासम्बन्धी ऐनमा भएका व्यवस्थाअनुसार कारबाही गर्न सक्छ।  राष्ट्र ब्याङ्क ऐनको दफा १०० छ जसअनुसार प्रमुख कार्यकारी  सञ्चालक लगायतका कारबाही गर्न सकिने व्यवस्था छ।  यो अवस्था नआओस् भनेर अहिलेको परिस्थितिको विश्लेषण गरेर ब्याङ्क तथा वित्तीय संस्थाहरू पनि सजग हुनुपर्छ  सच्चिनुपर्छ।  लघुवित्त संस्थाहरूबाट कर्जा लिने व्यक्तिहरू पनि कुनै समस्या आए सम्पर्क गर्नुपर्छ। त्यहाँबाट समाधान भएन भने सेवाग्राहीका गुनासा सुनेर राष्ट्र ब्याङ्कले पनि कहाँ के गर्नुपर्छ हेरेर गर्छ। आवश्यक पर्दा राष्ट्र ब्याङ्कले त्यस्ता संस्थाको क्रियाकलापलाई कसरी अगाडि बढाउने भन्ने विषयमा कठोर कदम पनि चाल्न सक्छ। राष्ट्र ब्याङ्कले अहिले थप कडाइका साथ लघुवित्त संस्थाहरूको नियमन र सुपरिवेक्षण गरिरहेको छ। सहकारीसम्बन्धी सबै क्रियाकलाप सहकारी ऐनमा आधारित हुन्छन्। सहकारी संस्थाहरूको निकायक  सुपरिवेक्षक छुट्टै हुन्छ। सहकारी विभागलाई तिनीहरूको नियमन र सुपरिवेक्षण गर्ने जिम्मा दिइएको छ। त्यसबाहेक नयाँ व्यवस्थाअनुसार प्रदेश र स्थानीय सरकारले पनि अहिले तिनीहरूको नियमन गर्ने गर्छन्। लघुवित्त संस्थाहरू चाहिँ राष्ट्र ब्याङ्कको नियमन र सुपरिवेक्षणमा सञ्चालन हुन्छन्।   तिनीहरूले सञ्चालन हुनका लागि राष्ट्र ब्याङ्कबाट इजाजत लिनुपर्छ। राष्ट्र ब्याङ्कले इजाजत दिइसकेपछि उसको निर्देशन अनुसार तिनीहरू सञ्चालन हुनुपर्छ।  सहकारी संस्थाहरूले राष्ट्र ब्याङ्कबाट इजाजत लिनु पर्दैन  तिनीहरू राष्ट्र ब्याङ्कको नियमनभित्र पर्दैनन्।  सहकारी संस्थाहरूले आफ्ना सदस्यहरूबाट बचत सङ्कलन गरी ती रकमबाटै कर्जा प्रवाह गर्छन्।  सहकारीहरूले कुनै अरू संस्थाबाट ऋण लिनुभन्दा आपसी बचतबाट सङ्कलित रकम समूहका अरू सदस्यलाई आवश्यक पर्दा सहयोग गर्छन्। सहकारीहरू ठूलो क्षेत्रमा भन्दा पनि निश्चित ठाउँ र निश्चित उत्पादनमा काम गर्छन्।  कुनै परियोजना नै धितो राखेर  सामूहिक धितो राखेर लघुवित्त संस्थाहरूले सीमान्त वर्गका मानिसलाई कर्जा प्रवाह गर्ने हुन्।  अहिले राष्ट्र ब्याङ्कले सात लाख रुपैयाँसम्म कर्जा प्रवाह गर्न भनेको छ। यद्यपि धितोमा १५ लाख रुपैयाँसम्म कर्जा प्रवाह गर्न पाउने व्यवस्था छ। विशेषगरी विकास ब्याङ्क र वित्तीय कम्पनीहरूले पनि आफ्नो कर्जाको कम्तीमा पाँच प्रतिशत कर्जा विपन्न वर्गमा प्रवाह गर्नुपर्ने व्यवस्था छ। लघुवित्त संस्थामार्फत्‌ पनि तिनीहरूले त्यो कर्जा दिन सक्छन्।  लघुवित्त संस्थाहरूको साधनको मुख्य स्रोत ब्याङ्कबाट पाउने सापटी हो भने सहकारीहरूको साधनको स्रोत भनेको सामूहिक बचतबाट सङ्कलन हुने रकम हो।  2023 बीबीसी। अन्य वेबसाइटका सामग्रीहरूका लागि बीबीसी जिम्मेवार छैन।  "
71,https://www.bbc.com/nepali/articles/cv2n15vp0qno,उत्तर कोरियाले चरम खाद्य सङ्कट बेहोरिरहेको विज्ञहरूले औँल्याएका छन्।,"त्यहाँ यस्तो खालको सङ्कट उत्पन्न भएको पहिलो पटक भने हैन। तर सीमामा गरिने कडाइ  खराब मौसम र अन्तर्राष्ट्रिय प्रतिबन्धका कारण केही वर्षयता त्यहाँको स्थिति अझ बिग्रिएको छ। राज्यद्वारा नियन्त्रित सञ्चारमाध्यमका अनुसार उत्तर कोरियाका उच्चपदस्थ अधिकारीहरूले कृषिनीतिमा ""आधारभूत परिवर्तन"" गर्ने विषयमा फेब्रुअरी महिनाको अन्त्यमा छलफल गर्ने अपेक्षा गरिएको छ।  खेतीपातीमा समस्या देखा परेका बेला यो ""एकदमै महत्त्वपूर्ण र अत्यावश्यक कार्य"" भएको टिप्पणी  समाचारहरू सङ्ग्रह गर्ने बेवसाइट 'केसीएनए वाच'ले जनाएको छ। प्योङ्याङले आफ्नो सैन्य शक्तिको प्रदर्शन जारी राखेका बेला यस्तो समाचार आएको हो। दक्षिण कोरियाको एकीकरण मन्त्रालयले उत्तरमा खाद्यान्न अभाव भएको जानकारी दिँदै राष्ट्रसङ्घको विश्व खाद्य कार्यक्रम डब्ल्यूएफपीलाई सहयोग गर्न आग्रह गरेको छ। दक्षिण कोरियाली निकायहरूबाट सङ्कलित स्याटलाइट तस्बिरहरूले उत्तर कोरियामा सन् २०२१ मा भन्दा सन् २०२२ मा १.८० लाख टन कम खाद्यान्न उत्पादन भएको सङ्केत गरेका छन्। गत जुनमा डब्ल्यूएफपीले खडेरी र बाढीजस्ता चरम मौसमी अवस्थाले जाडो र वसन्तयामका बालीको उत्पादन घटाउन सक्ने चिन्ता व्यक्त गरेको थियो। उत्तर कोरियाका सरकारी सञ्चारमाध्यमले पनि गत वर्षको अन्त्यमा देशले ""दोस्रो सबैभन्दा खराब"" खडेरी परेको जनाएको थियो। उत्तर कोरियासँग सम्बन्धित विषय प्रकाशन गर्ने वेबसाइट 38North.org सँग आबद्ध बेन्जामिन काट्सेफ सिल्बर्स्टाइन पूर्वानुमान गरिएअनुसार यस वर्ष खाद्यान्नको मूल्य बढेको र मानिसहरू सस्तो विकल्पतिर लागेको बताउँछन्। उत्तर कोरियामा चामलको तुलनामा मकै कम रुचाइन्छ। तर माग वृद्धि भएसँगै मकैको भाउ सन् २०२३ को सुरुमा २० प्रतिशतले बढेको जापानबाट प्रकाशित हुने उत्तर कोरियाली पत्रिका रिम्जिन-गाङले लेखेको छ। ""मानिसहरूले धेरै मकै किन्नु भनेको समग्रमा खाद्यान्न र विशेषगरी चामलजस्ता मुख्य अन्नको भाउ महँगो हुँदै जानु हो "" सिल्बर्स्टाइनले भने। एक किलो मकैको मूल्य अहिले झन्डै ३ ४०० स्थानीय मुद्रा अर्थात् ३.८० डलर पुगेको छ। उत्तर कोरिया विश्वका गरिब देशहरूको सूचीमा पर्छ। नयाँ आर्थिक आँकडाहरू पाउन सहज छैन तर  ले सन् २०१५ मा उक्त देशको प्रतिव्यक्ति कुल गार्हस्थ्य उत्पादन १ ७०० अमेरिकी डलर जति रहेको अनुमान गरेको थियो। उसका अनुसार उत्तर कोरियाको अर्थतन्त्र अपारदर्शी भएकाले त्यहाँको वास्तविक स्थिति र तथ्याङ्क अस्पष्ट छ। यो फाइल तस्बिरले उत्तर कोरियालीहरू सन् २०१९ मा नम्फो सहरमा धान रोप्ने वार्षिक कार्यक्रममा सहभागी भएको देखाउँछ एनके न्यूजका विश्लेषक जेम्स फ्रेटवेलले भने  ""उत्तर कोरियाले कोभिडका कारण सीमामा लागु गरेका कडा प्रतिबन्धहरूका कारण त्यहाँ बाहिरबाट गएर विवरण सङ्कलन गर्न सकिँदैन।"" सीमामा लागु प्रतिबन्धका कारण बाहिरका सङ्गठनहरूलाई सङ्कटको समयमा त्यहाँ सहयोग पठाउन पनि गाह्रो बनाएको बताए।  उत्तर कोरियाले सन् २०२० को ज्यानुअरीदेखि सीमापार व्यापार र यातायातमा कडाइ गरेको छ। गैरनाफामूलक संस्था लिबर्टी इन नोर्थ कोरिया (लिङ्क) का दक्षिण कोरिया निर्देशक सोकील पार्कले महामारीप्रति उत्तर कोरियाली शासनले अपनाएको शैलीलाई ""चरम र पागलपन"" को सङ्ज्ञा दिएका छन्। उनको सङ्गठनले उत्तर कोरियाली शरणार्थीहरूलाई दक्षिण कोरिया वा अमेरिकामा पुनर्वास गराउन सहयोग गर्छ। उनका अनुसार उत्तर कोरियामा आधारभूत आवश्यकताको आपूर्ति महामारीको सुरु भएदेखि नै घट्दै गएको छ। आफ्नो संस्थाले मानिसहरू भोकभोकै मर्ने स्थिति आउन सक्ने कैयौँ विश्वसनीय खबरहरू प्राप्त गरेको उनले बताए। उत्तर कोरियालाई अन्तर्राष्ट्रिय समुदायले प्रदान गर्ने मानवीय सहायता पनि घटेको छ। मानवीय सहायतासम्बन्धी मामिलाको समन्वय गर्ने संयुक्त राष्ट्रसङ्घीय कार्यालयले गत वर्ष उत्तर कोरियाले अन्तर्राष्ट्रिय संस्थाहरू र अन्य सहायता निकायबाट २३ लाख डलर मात्र प्राप्त गर्‍यो। त्यस्तो सहायता सन् २०२१ मा १.४० करोड डलर थियो। लामो समयसम्म सीमा बन्द हुँदा त्यसो भएको हुनसक्ने राहतकर्मीहरूले बीबीसीलाई बताए। उनीहरूका भनाइमा उत्तर कोरियाको सैन्य उक्साहटको प्रतिक्रियामा कडा अन्तर्राष्ट्रिय समुदायले लगाएका  प्रतिबन्धहरूका कारण पनि मानवीय सहायताको आपूर्तिमा अवरोध पुगेको छ। यद्यपि त्यहाँ अहिले सीमापार आर्थिक गतिविधि फेरि सुरु हुन थालेको सङ्केत देखा परेको छ। निकेई एशियाले गत साता उत्तर कोरिया र चीनबीच केही ट्रकले ओहोरदोहोर गरेको जनाएको छ। उत्तर कोरियाको ९० प्रतिशत व्यापार चीनसँग हुन्छ। उत्तर कोरियाले सैन्य क्षेत्रमा धेरै खर्च गर्छ। यसै महिनाको सुरुमा प्योङ्याङमा आयोजित सैन्य परेडमा आईसीबीएम अर्थात् अन्तरमहादेशीय बलिस्टिक क्षेप्यास्त्रहरू प्रदर्शन गर्‍यो। पार्कका अनुसार उत्तर कोरियाली शासकले क्षेप्यास्त्रको क्षमता विस्तार र  प्रचारबाजीमा ठूलो स्रोत परिचालन गरेका छन् र त्यसको सामाजिक मूल्य चर्को पर्न गएको छ। प्योङ्याङले गत वर्ष सर्वाधिक सङ्ख्यामा बलिस्टिक क्षेप्यास्त्र परीक्षण गरेको थियो। उसले गत वर्ष ७० वटाभन्दा बढी क्षेप्यास्त्र परीक्षण गर्‍यो। परीक्षण गरिएका क्षेप्यास्त्रहरूमा अर्को महादेशसम्म पुग्ने क्षमता भएका आईसीबीएमहरू पनि छन्। उत्तर कोरियाले बनाएका आईसीबीएमहरू अमेरिकाको मुख्य भूमिसम्म पुग्न सक्ने ठानिएको छ। विज्ञहरू स्थिति अझ बिग्रिने खतराबारे चिन्तित बनेका छन्।  उत्तर कोरियामा सन् १९९० को दशकको मध्यदेखि अन्त्यसम्म ठूलो अनिकाल परेको थियो। त्यस बेला छ लाखदेखि १० लाख जनाको मृत्यु भएको बताइन्छ। त्यस्तो स्थिति दोहोरिन सक्ने भन्दै विज्ञहरू चिन्तित बनेका हुन्।  ""सन् १९९० को दशकको जस्तो अनिकाल पर्ने स्थिति त अहिले छैन तर त्यो सीमा निकै कमजोर छ "" सिल्बर्स्टाइनले भने। ""त्यसैले खाद्यपदार्थको आपूर्ति अलिकति घट्दा पनि पनि परिणाम विकराल बन्न सक्छ।"" 2023 बीबीसी। अन्य वेबसाइटका सामग्रीहरूका लागि बीबीसी जिम्मेवार छैन।  "
72,https://www.bbc.com/nepali/articles/c72lr30r975o,नेपाली राष्ट्रिय क्रिकेट टोलीका खेलाडीहरूको अहिले मुक्तकण्ठले प्रशंसा भइरहेको छ।,"आईसीसी विश्वकप लीग-२ क्रिकेटमा नेपालले गरेको प्रदर्शनमा खासगरी उत्कृष्ट ब्याटिङका कारण दर्शकहरू मन्त्रमुग्ध भए। लीग-२ खेल्नु अगाडिसम्म नेपाल टी-२० प्रतियोगिताका कारण उत्पन्न विवाद  म्याच फिक्सिङ र स्पट फिक्सिङका कारण खेलाडीहरूमा देखिएको तनाव  टी-२० मा खराब प्रदर्शन तथा नेपाल क्रिकेट सङ्घभित्रको विवादका कारण खेलाडीहरू मानसिक दबावमा थिए। यस्तो बेला एकदिवसीय अन्तर्राष्ट्रिय ओडीआई क्रिकेटको मान्यता जोगाउने चुनौती थियो।  घरेलु मैदानमा नेपालसँग त्रिकोणात्मक शृङ्खला खेल्न लीग-२ को शीर्ष स्थानमा रहेको स्कटल्यान्ड र तेस्रो स्थानमा रहेको नामिबिया आएका थिए। त्यसैले नेपाली टोलीले उत्कृष्ट प्रदर्शन गर्ने वा शृङ्खलाका सबै खेल जित्ने अपेक्षा कसैले पनि गरेका थिएनन्। तर चार वटै खेलमा शत प्रतिशत जित निकाल्दै नेपाली खेलाडीहरूले लामो समयपछि ऐतिहासिक प्रदर्शन गरे।  त्यसले नेपालको एकदिवसीय अन्तर्राष्ट्रिय मान्यता जोगाउने अभियानमा ठूलो उपलब्धि मात्र भएको छैन  विभक्त हुने लागेको नेपाली क्रिकेट एकबद्ध पनि भएको सन्देश प्रवाह भएको देखिएको छ। यसमा सबैभन्दा बढी राहत नेपाल क्रिकेट सङ्घले पाएको छ। नतिजाले क्रिकेट विवादलाई छायामा पारेको छ र 'अक्षमता' को ट्याग लागिरहेको सङ्घका पदाधिकारीहरूलाई पनि शीतलता प्रदान गरेको देखिन्छ। कीर्तिपुर क्रिकेट मैदानमा नेपालको खेल हेर्न हजारौँ दर्शकहरू गएका थिए  लीग-२ को पहिलो खेलमा नेपाली टोली नामिबियाद्वारा प्रस्तुत २८६ रनको लक्ष्य पच्छ्याउन सफल भयो। एकदिवसीय क्रिकेटमा नेपालले पहिलो पटक यति ठूलो लक्ष्य पार गरेको हो।  कुशल भुर्तेलको ११५ रनको मद्दतमा हात पारेको विजयले नेपाली टोलीमा बाँकी खेलका लागि ठूलो आत्मविश्वास जगाइदियो। यसअघि नामिबिया भ्रमणमा लीग-२ को एउटै खेल जित्न नसक्दा खेलाडीहरूको आत्मबल खस्किएको थियो। त्यहाँको परिणामले नेपाल ओडीआई मान्यता गुमाउने सँघारमा पुग्छ कि भन्न डर पनि उत्पन्न भएको थियो। त्यसपछि हरेक खेलमा खेलाडीहरूले लयपूर्ण प्रदर्शन गरेको देखियो।  घरेलु मैदानमा भएका चार खेलमा पाँच ब्याटरहरू फरकफरक खेलमा चम्किए। पहिलो खेलमा भुर्तेलसँगै कप्तान रोहित पौडेलले ७२ रनको योगदान दिएका थिए। दोस्रो खेलमा स्कटल्यान्डलाई पराजित गर्न कुशल मल्ल (८१ रन) र दीपेन्द्र सिंह ऐरी (८५ रन) को भूमिका महत्त्वपूर्ण रह्यो। त्यस्तै ज्ञानेन्द्र मल्ल र आशिफ शेखले नामिबियाविरुद्ध तेस्रो खेलमा १३९ रनको साझेदारी गर्दै नेपालको उच्च साझेदारीको कीर्तिमान नै राखे। उक्त खेलमा आशिफ शेखले ८१  ज्ञानेन्द्र मल्लले ६५ र कुशल मल्लले ६२ रन बनाए। अन्तिम खेलमा नेपालले हारबाट जोगाउँदै टोलीलाई दिलाएको जित झन् स्वादिलो थियो। त्यसमा कप्तान रोहित पौडेलको अविजित ९५ रन र उनलाई नवौँ विकेटमा करण केसीले दिएको दरिलो साथ महत्त्वपूर्ण बन्यो। राष्ट्रिय टोलीका पूर्वप्रशिक्षक राजु बस्नेत भन्छन्  ""टीम सन्तुलित थियो। एक खेलाडीमा भर परेको देखिएन।  हरेक खेलमा फरकफरक खेलाडीहरूले आवश्यकताअनुसार प्रदर्शन गरे।"" ""प्रशिक्षक मोन्टी देशाईले पनि खेलाडीहरूमा आत्मबल प्रशस्त थपिदिएको मलाई लाग्छ। एउटा प्रशिक्षकले टोलीमा कसरी फरक पार्न सक्छ भन्ने उदाहरण देशाई हुन्।"" भर्खरै नेपाली टोलीलाई प्रशिक्षण गर्ने उत्तरदायित्व वहन गर्न थालेका भारतीय प्रशिक्षक मोन्टी देशाईका लागि यो पहिलो शृङ्खला थियो। मूलतः देशाई ब्याटिङ प्रशिक्षक हुन्। उनले नेपाली टोली र खेलाडीहरूलाई पहिले नै चिनेका हुनाले उनलाई सबैको क्षमता थाहा थियो। उनी खेल्न जानुअगाडि खेलाडीहरूलाई भन्थे  ""शिर उठाएर खेल। तिमी आउट हुनु वा नहुनु ठूलो कुरा होइन  खेल आत्मविश्वासका साथ सानदार ढङ्गले खेल्ने हो।"" टोली सम्हालेकै दिन 'ड्रेसिङ रुमको वातावरण सफा गर्ने' वाचा गरेका देशाईले त्यस्तो वातावरण छिट्टै नै ल्याइदिए। दीपेन्द्र सिंह ऐरी भन्छन्  ""प्रशिक्षक एकदम पोजिटिभ हुनुहुन्छ। खेलाडीलाई नमिठो हुने कुरा गर्नुहुन्न। परिस्थिति बुझाइदिनुहुन्छ। यसले खेलाडीमा ऊर्जा दिएको छ।"" आईपीएलमा खेल्ने भारतीय क्लब राजस्थान रोयल्समा पनि ब्याटिङको प्रशिक्षण गरेका देशाई अफगानिस्तान र वेस्ट इन्डिजका पनि प्रशिक्षक रहिसकेका छन्। नेपालले चारवटै खेल जितेपछि देशाईले यसलाई आफ्नो करीअरको एउटा बिर्सिन नसकिने जित भनेका थिए। नेपाली क्रिकेटले देशाईलाई सम्झिने अर्को रोमाञ्चक कारण पनि छ।  पाँच वर्षअगाडि नेपाली यू-१९ टोलीले भारतलाई एशिया कप क्रिकेटमा पराजित गर्दा देशाई नेपालको ब्याटिङ कन्सल्टेन्ट थिए भने दीपेन्द्र सिंह ऐरी कप्तान थिए।   त्यो कुनै पनि फर्म्याटको क्रिकेटमा नेपालको भारतसँगको पहिलो र एक मात्र जित थियो। नेपालमा एकपछि अर्को प्रशिक्षक परिवर्तन भइरहेका बेला देशाई १५ महिनामा फेरिएका चौथा प्रशिक्षक हुन्। विसं २०७८ असोजमा हेभिवेट नामका रूपमा नियुक्त भएका अस्ट्रेलियाका डेब ह्वाटमोरले परम्परागत कमजोरी भनिएको ब्याटिङमा चामत्कारिक परिवर्तन गरिदिएको देखिएको थियो। कुशल भुर्तेलजस्ता खेलाडी उनकै प्रशिक्षणमा उदाएका थिए। तर उनको राजीनामापछि आएका पुराना प्रशिक्षक पुबुदु दशानायकेले टीमलाई लयमा ल्याउन नसकेको बताइन्छ। त्यसपछिका मनोज प्रभाकरको पालामा त टोली झन् खस्किएको थियो ठानिन्छ। देशाईले भने आशाको दरिलो सङ्केत दिएका खेलाडीहरू बताउँछन्। कीर्तिपुर मैदानको पिच पहिलेभन्दा फरक छ। बलिङ पिचको रूपमा लामो समय परिचय बनाएको त्रिभुवन विश्वविद्यालयको मैदान पछिल्लो समय ब्याटिङका लागि राम्रो हुँदै आएको ठानिन्छ। घरेलु पिचले पनि खेलाडीहरूको आत्मबलमा फरक पर्ने ठानिन्छ।  त्यसको भरपुर सदुपयोग यसपालि नेपाली खेलाडीहरूले गरैकै हुन्। अन्तिम दिनको खेल जितेपछि कप्तान पौडेलले भनेका थिए  ""घरेलु पिचमा अभ्यस्त हुँदा पनि हामीलाई फाइदा भयो।"" त्यसमा घरेलु दर्शकको सदा झैँ साथ त छँदैछ। नेपाल टी-२० मा दर्शकलाई निःशुल्क मैदान प्रवेश गर्न दिँदा पनि मैदान खालि भएको थियो। रुष्ट बनेका दर्शकहरू अन्य खेलमा नआउने हुन् की भन्ने चिन्ता समेत बढेको थियो। तर दर्शकले राष्ट्रिय टोलीलाई गर्ने मायामा भने कुनै कमी आएन। अनि खेलाडीहरूले पनि दर्शकलाई निराश बनाएनन्। नेपालले चारवटै खेलमा टस जित्यो र दोस्रो ब्याटिङ गर्ने निर्णय लिन पायो। यसलाई नेपालका लागि मिठो संयोग मान्नुपर्छ। अर्को सुखद संयोग के भयो भने यसपालि कीर्तिपुरमा खेलिएका सबै खेलमा दोस्रो ब्याटिङ गर्ने टोलीले जित्यो। बिहानीको समयमा ओसिलो पिच ओसिलो हुने भएकाले बलको गति भिन्न हुने भएकाले त्यसको फाइदा बलरहरूलाई हुन्थ्यो। नेपाली टोली सन्दीप लामिछानेको बलिङमा सबै खेलमा त्यसबाट लाभान्वित भएको पाइयो।  नामिबियाका कप्तानले टस जित्न नसकेकोमा गुनासो नै गरेका थिए। स्कटल्यान्ड र नामिबियासँगको शृङ्खलामा आफ्नो वर्चस्व कायम राख्नु नेपालका लागि सन् २०१४ को विश्वकप छनोटपछिको सबैभन्दा सानदार घटना हो। अब  आगामी साताबाट यूएईमा हुने अर्को शृङ्खलामा आफ्नो लय कायम राख्दै जित्ने गर्नु खेल्नुपर्ने चुनौती नेपाली टोलीसमक्ष छ।  त्यहाँ नेपालले लीग-२ अन्तर्गत यूएई र पपुवा न्यूगिनीसँग चारवटा खेल खेल्नेछ। यही लयलाई कायम राख्न सके नेपालले सजिलैसँग ओडीआई मान्यता जोगाउन सक्छ। 2023 बीबीसी। अन्य वेबसाइटका सामग्रीहरूका लागि बीबीसी जिम्मेवार छैन।  "
73,https://www.bbc.com/nepali/articles/cz9p35p9xr9o,"क्यानडाको सेनाले हालै आर्क्टिक क्षेत्रमा चीनले ""जासुसी गर्ने प्रयास गरेको"" प्रमाण भेटिएको दाबी गरेको छ। ","सुरुमा क्यानडाको पत्रिका  ले त्यसबारे समाचार प्रकाशन गरेको थियो। त्यसले पृथ्वीको सुदूर उत्तरमा चिनियाँ गतिविधिमाथि प्रश्न उठाइदिएको छ। केही दिनअघि अमेरिकी सेनाले लडाकु विमान प्रयोग गरी अमेरिका र क्यानडाको आकाशमा उडेको एउटा सन्दिग्ध चिनियाँ जासुसी बलुन खसालिदिएको थियो। अहिले क्यानडाको सेनाले चीनले आर्क्टिक क्षेत्रमा निगरानी गर्ने प्रयास गरेको बताएको हो।  क्यानडामा भएको निर्वाचनमा हस्तक्षेप गरेको आरोप पनि चीनलाई लागेको छ। यद्यपि चीनले त्यसको खण्डन गरिसकेको छ।  क्यानडाको सेनाले जल  स्थल र आकाशबाट देशलाई हुनसक्ने खतरा पहिचान गर्न ‘अपरेशन लिम्पड’ नामक अभियान सञ्चालन गरेको छ।  उक्त अभियानका क्रममा चीनले निगरानी गर्न परिचालन गरेका पानीमा तैरिने उपकरणहरू गत शरद्‌याममा समुद्रमा फेला परेको उसको दाबी छ।  क्यानडाको डिपार्टमन्ट अफ न्याश्नल डिफेन्सका प्रवक्ता डेनियल ल बुथिएले एउटा वक्तव्यमा भनेका छन्  ""चीनले क्यानडाको आकाश र समुद्री क्षेत्रमा निगरानी गर्न हालै गरेका प्रयासबारे सेनालाई पूर्ण जानकारी छ।"" उनले चीनले ""दोहोरो उद्देश्य भएका प्रविधि""को प्रयोग गरेर त्यसो गरेको दाबी गरेका छन्।  अर्थात् चीनले त्यसबाट प्राप्त विवरण अनुसन्धान र सैन्य निगरानी दुवैका लागि प्रयोग गर्न सरक्छ। चीनले आर्क्टिक क्षेत्रमा अनुसन्धान गर्न सन् २०२१ मा एउटा टोली पठाएको थियो  डेनियल ल बुथिएले सेनाले सन् २०२२ देखि नै क्यानडाली भूभागमा निगरानी गर्ने त्यस्ता प्रयासलाई रोकेको बताए। तर उनले त्यसबारे विस्तृत विवरण दिएनन्।  चीनले आर्क्टिक क्षेत्रमा लामो समयदेखि चासो देखाउँदै आएको छ।  उसले विगत दुई दशकमा त्यस क्षेत्रमा ३३ पटक उच्चस्तरीय व्यक्तित्वहरू  पठाएको छ। चीन धेरैवटा प्रमुख आर्क्टिक संस्थामा सहभागी हुँदै आएको छ। उसले प्राय: पृथ्वीको उत्तरी क्षेत्रमा अनुसन्धानका लागि टोलीहरू पठाउने गरेको छ। जलवायु परिवर्तनका कारण बरफ पग्लिने क्रम बढेको अवस्थामा चीनले यस क्षेत्रबाट युरोपसम्म जानका लागि छोटो व्यापारिक मार्ग खोल्ने आशा राखेको छ। त्यसका साथसाथै त्यहाँ उपलब्ध विभिन्न प्राकृतिक स्रोतमा पनि उसको चासो छ। आर्क्टिकमा सैन्य गतिविधिका लागि सर्वेक्षण गर्ने प्रयासका रूपमा उक्त क्षेत्रमा अनुसन्धान गर्ने चीनको चासो दोबर भएको विज्ञहरूको धारणा छ। त्यस क्षेत्रमा हालसम्म थाहा नभएका प्राकृतिक स्रोतप्रति आर्क्टिक देशहरू अमेरिका  क्यानडा  फिनल्यान्ड  रुस  नर्बे  स्वीडन आदिको पनि उत्तिकै चासो छ। ""यो संसारको एउटा यस्तो भाग हो त्यसलाई अन्य अक्षांशमा जस्तै नक्साङ्कन गर्न र अन्य क्षेत्रको जस्तै विवरण प्राप्त गरेर बुझ्न सकिएको छैन "" सेन्टर फर इन्टरन्याश्नल गभर्नन्स इनोभेशनका वरिष्ठ शोधार्थी रोबेर्टो माजोलिनले भने। उनी क्यानडाका सुरक्षा निकायबाट सेवानिवृत्त भएका वरिष्ठ अधिकारी हुन्।  उनका भनाइमा क्यानडाले ऐतिहासिक रूपमा आर्क्टिकलाई खतराको कम सम्भावना भएको सुरक्षित क्षेत्रको रूपमा हेरेको छ। तर त्यस क्षेत्रमा रुस र हालै चीनले देखाएको चासोले त्यसमा परिवर्तन गरिदिएको छ। उनका अनुसार क्यानडाले आफ्नो सुरक्षा र सैन्य रक्षाको कुरालाई दृष्टिगत गरेर विभिन्न गतिविधिमाथि निगरानी गर्नुपर्ने अवस्था आएको छ। बुधवार क्यानडाकी विदेशमन्त्रीले सीएनएनसँग आफूले चीनलाई “विध्वंशक” शक्तिको रूपमा हेरेको बताएकी थिइन्। उनले क्यानडाको हवाईक्षेत्रको सुरक्षा र आर्क्टिकको स्वाधीनताका लागि अमेरिकासँग मिलेर काम गर्ने बताइन्।  सन्दिग्ध चिनियाँ बलुन खसाल्न पठाइएको लडाकु विमानबाट खिचिएको सेल्फी क्यानडाको सङ्घीय निर्वाचनमा चिनियाँ हस्तक्षेप भएको भनेर त्यहाँ छानबिन भइरहेका बेला यो नयाँ  प्रकरणले चीन उत्तर अमेरिकामा पुन: एक पटक विवादमा आएको छ।  यद्यपि क्यानडामा रहेका चिनियाँ अधिकारीहरूले त्यहाँको निर्वाचनमा आफूहरूले कुनै हस्तक्षेप नगरेको बताउँदै आएका छन्। यसै महिनाको सुरुमा चिनियाँ जासुसी बलुनहरू अमेरिका तथा क्यानडाको आकाशमा उडेका भन्ने खबरहरू आएका थिए। आकाशमा उडिरहेका कतिपय सन्दिग्ध वस्तुलाई अमेरिकाले सैन्य विमान प्रयोग गरेर खसालेको थियो।  यद्यपि चीनले ती बलुन जासुसीका लागि नभई अनुसन्धानका लागि प्रयोग भएको दाबी गर्दै क्यानडा र अमेरिकाले लगाएको आरोपको खण्डन गर्दै आएको छ। 2023 बीबीसी। अन्य वेबसाइटका सामग्रीहरूका लागि बीबीसी जिम्मेवार छैन।  "
74,https://www.bbc.com/nepali/articles/c06zdldm1pro,राष्ट्रपतिको उम्मेदवार बन्न माधवकुमार नेपाललाई प्रस्ताव आएका चर्चामाझ बुधवार नेकपा (एकीकृत समाजवादी)ले आफ्नो पार्टीबाट राष्ट्रपति चयन गराउन सबै दलसँग परामर्श गर्ने निर्णय गरेको छ।,पार्टी अध्यक्ष नेपाललाई नेकपा (एमाले)का अध्यक्ष केपी शर्मा ओलीले नै राष्ट्रपतिको उम्मेदवारमा प्रस्ताव गरेका चर्चा चले तापनि व्यवस्थित प्रस्ताव कसैबाट नआएको उक्त दलले जनाएको छ। सञ्चारमाध्यमहरूमा सार्वजनिक विवरणका अनुसार ओलीले पार्टी एकता गर्ने सर्तमा राष्ट्रपतिको उम्मेदवार बन्न नेपाललाई प्रस्ताव गरेका छन्। प्रधानमन्त्री पुष्पकमल दाहाल गत पुसमा भएको भनिएको सम्झौतामा आधारित रहेर “एमाले उम्मेदवारलाई राष्ट्रपति बनाउन सकारात्मक नरहेको र एमालेले कांग्रेस उम्मेदवार स्वीकार नगर्ने” सम्भावनाका माझ कांग्रेससहितका दलहरूको समर्थन नेपाललाई हुनसक्ने आकलनमाझ एकीकृत समाजवादीका नेताहरूले समेत अध्यक्ष नेपाललाई उम्मेदवार बनाउन जोड बल गरिरहेको बुझिएको छ।  ती छलफलपश्चात् प्रतिक्रिया जनाउँदै नेपाली कांग्रेसका प्रवक्ता प्रकाशशरण महतले आफ्नो दलले सबैसँग छलफल गरिरहेको भए पनि कांग्रेसबाटै उम्मेदवार ल्याउने गृहकार्य गरिराखिएको जानकारी दिए। एकीकृत समाजवादीको बुधवार बसेको बैठकले ‘‘संविधान र लोकतन्त्र विरुद्ध केही गतिविधि भएको’’ र त्यसबारे आफूहरू चनाखो रहनुपर्ने विषयमा विमर्श गर्दै ‘‘संविधान  लोकतन्त्र र राष्ट्रियताको पक्षमा दृढताका साथ उभिने सबै शक्तिहरूसँग छलफल गर्ने’’ निर्णय गरेको थियो। पार्टी बैठक लगत्तै अध्यक्ष नेपाल  पार्टी उपाध्यक्ष प्रमेश हमाल  महासचिव बेदुराम भुसाल र नेता घनश्याम भुसालसहितको टोली नेपाली कांग्रेसका सभापति शेरबहादुर देउवालाई भेट्न उनको निवास पुगेका थिए। प्रधानमन्त्री निवास बालुवाटारमा पनि बुधवार दिनै भरि जसो एकीकृत समाजवादी सहित अन्य दलका नेताहरू विभिन्न समूह बनाएर परामर्शमा जुटेको एक नेताले बीबीसीलाई बताए। फागुन २५ गते हुने राष्ट्रपति निर्वाचनका निम्ति १३ गते उम्मेदवारहरूको मनोनयन दर्ता गर्ने दिन सङ्घारमा आइपुग्दा एक पछि अर्को नेताहरूको नाम आउने र सेलाउने क्रम तीव्र भएको छ। केही दिन यता नेकपा एकीकृत समाजवादीका अध्यक्ष माधवकुमार नेपालको चर्चा चले लगत्तै उक्त पार्टीको बैठकले सो विषयमा चाखलाग्दो निर्णय गरेको हो।  ‘‘राष्ट्रपतीय निर्वाचनको विषयलाई लिएर अहिले सबैसँग राजनीतिक संवाद चलिरहेकै छ। हाम्रो पार्टीको केन्द्रीय सचिवालयको बैठकले निर्णय गरेर हाम्रो पार्टीको तर्फबाट राष्ट्रपति निर्वाचित गर्नका लागि सबै दलहरूसँग परामर्श गर्ने निर्णय गरेको छ ’’ प्रवक्ता जगन्नाथ खतिवडाले भने। बुधवार साँझ देउवासँगको भेटका क्रममा आफूहरूले राखेको प्रस्तावबारे वार्तामा सामेल एकीकृत समाजवादीका महासचिव बेदुराम भुसालले भने  ‘‘हाम्रा जुन विषयहरू छन् संविधान  लोकतन्त्र  रक्षा तिनलाई लिएर पहिले पनि गठबन्धन गर्‍यौँ। अहिले पनि त्यो आवश्यकता छ। त्यो पक्षमा उभिने शक्तिहरूको साझा उम्मेदवार हुनुपर्‍यो राष्ट्रपतिमा भन्ने कुरा गरेका हौँ। त्यो साझा उम्मेदवार हाम्रो पार्टीका नेता हुँदा हुने सम्भावना हामीले देख्छौ भन्ने कुरा हामीले गर्‍यौँ।’’ त्यसमा कांग्रेसको जबाफ के रह्यो त भन्ने प्रश्नमा भुसालले थपे  ‘‘ठिक छ  छलफल गरौँ भन्ने छ।’’ कांग्रेस प्रवक्ता महतको भनाइ छ  ‘‘लोकतान्त्रिक समाजवादी पार्टीको पनि इच्छा थियो। यो कुरा हाम्रो बैठकमा राखौला भन्ने औपचारिकता भएको छ। अब अहिले नेपाली कांग्रेसले आफ्नो उम्मेदवारी छोड्ने कुनै कुरो छैन र हाम्रै उम्मेदवारको पक्षमा सहमति जुट्छ भन्ने छ।’’ एकीकृत समाजवादी नेताहरूसँगको बैठक लगत्तै देउवा प्रधानमन्त्री दाहाललाई भेट्न बालुवाटार पुगेका थिए।  अरू दलले आफ्नो पार्टीलाई प्रस्ताव गरे सहमति र समन्वयको बाटो खुल्ने प्रवक्ता खतिवडाले पनि बताँउछन्। ‘‘हाम्रो पार्टीको सन्दर्भमा कसैले प्रस्ट रूपमा प्रस्ताव राखिसकेको छैन। तर सबैले विकल्पमा समाजवादी हुन सक्छ अनि समाजवादीले सबैलाई समन्वय गर्न सक्छ भन्ने छलफल गरेको देखिन्छ ’’ उनले भने। त्यस्तै खालको तर्क बोकेर मङ्गलवार लोकतान्त्रिक समाजवादी पार्टीका अध्यक्ष महन्थ ठाकुरले प्रधानमन्त्री सहित अन्य दलका शीर्ष नेताहरूसँग भेटेका थिए। निर्वाचन कार्यक्रमकै समयसीमाले गर्दा अब यो अन्योल धेरै दिन नटिक्ने तर त्यसपछि राजनीतिक परिदृश्य नै फेरबदल हुनसक्ने आकलन कतिपय विश्लेषकहरूले गरेका छन्। राष्ट्रपतिको निर्वाचनसम्बन्धी व्यवस्था संविधानको धारा ६२ मा गरिएको छ। उक्त धारामा गरिएको व्यवस्थाअनुसार राष्ट्रपतिको निर्वाचन सङ्घीय संसद्का सदस्य र प्रदेशसभाका सदस्यहरू मतदाता रहेको निर्वाचक मण्डलबाट हुनेछ। सङ्घीय संसद्‌का सदस्य र प्रदेशसभाका सदस्यको मतभार सङ्घीय कानुनअनुसार फरक हुने व्यवस्था संविधानमा छ। संविधानको उक्त धाराको उपधारा २ मा कुनै प्रदेशसभाको निर्वाचन हुन नसकेको अवस्थामा पनि राष्ट्रपतिको निर्वाचन प्रयोजनका लागि निर्वाचक मण्डल गठनमा बाधा नहुने व्यवस्था गरिएको छ। राष्ट्रपति तथा उपराष्ट्रपति निर्वाचनसम्बन्धी ऐन २०७४ अनुसार मतभार निकाल्दा सङ्घीय संसद्‌मा रहेका कुल सदस्य सङ्ख्याले नेपालको पछिल्लो जनसङ्ख्यालाई भाग गर्दा आउने भागफल सङ्घीय संसद्‌तर्फको मतभार हुनेछ। त्यस्तै प्रदेशसभातर्फका कुल सदस्य सङ्ख्याले नेपालको पछिल्लो जनसङ्ख्यालाई भाग गर्दा आउने भागफल प्रदेशसभातर्फको मतभार हुनेछ। पाँच वर्षअघि राष्ट्रपति निर्वाचनमा भोट हाल्न लागेका प्रदेशसभा सदस्यहरू निर्वाचन आयोगका सहायक प्रवक्ता सूर्यप्रसाद अर्यालका अनुसार संवैधानिक व्यवस्था अनुसार ऐन  नियमावली र निर्देशिकाहरू बनाएर राष्ट्रपति तथा उपराष्ट्रपति निर्वाचनको मतभार तोकिएको छ। त्यसरी तोक्नका लागि तथ्याङ्कशास्त्रीय विधि र सूत्र प्रयोग गरिएको उनले बताए। आयोगले अपनाएको गणना सूत्रअनुसार सुरुमा सङ्घीय संसद्का दुवै सदनहरू प्रतिनिधिसभा र राष्ट्रियसभाका सदस्यको कुल सङ्ख्यालाई जोडेर सङ्घीय संसद् तर्फको कुल सङ्ख्या निकालिन्छ। अहिले प्रतिनिधिसभामा कुल २७५ सदस्य र राष्ट्रियसभामा कुल ५९ सदस्य गरी सङ्घीय संसद्‌मा जम्मा ३३४ सदस्य छन्। उक्त सङ्ख्याले पछिल्लो जनगणनाअनुसार नेपालको कुल जनसङ्ख्यालाई भाग गरिन्छ। त्यसरी आएको भागफललाई फेरि १ ००० ले भाग गर्दा आउने भागफल नै सङ्घीय संसद्तर्फका एक सदस्यले मत हाल्दा प्राप्त हुने मतभार हुन जान्छ। विसं २०६८ सालको जनगणना अनुसार गरिएको त्यस्तो गणनाका आधारमा अहिले सङ्घीय संसद्का सदस्यको मतभार ७९ रहेको छ। त्यस्तै सातवटा प्रदेशसभामा गरी कुल ५५० जना सदस्य छन्। विसं २०६८ सालको जनगणनाअनुसार गरिएको गणनाका आधारमा अहिले प्रदेशसभा सदस्यको मतभार ४८ रहेको छ। पछिल्लो जनगणनाको अन्तिम प्रतिवेदन तयार पारिसकेको राष्ट्रिय तथ्याङ्क कार्यालयका अधिकारीहरूले आफूहरूले बताए पनि हालसम्म उक्त प्रतिवेदन प्रधानमन्त्रीसमक्ष पेस भएको छैन। संविधानअनुसार सङ्घीय र प्रदेशसभातर्फका तत्काल कायम रहेका कुल सदस्य सङ्ख्याको बहुमत अर्थात् ५० प्रतिशत मत ल्याउने व्यक्ति राष्ट्रपति निर्वाचित हुनेछ। यदि पहिलो निर्वाचनमा कसैले ५० प्रतिशत मत नल्याए सबैभन्दा बढी मत प्राप्त गर्ने दुई उम्मेदवारबीच पुनः प्रतिस्पर्धा हुन्छ र बहुमत ल्याउने व्यक्ति राष्ट्रपति बन्छन्। दोस्रो निर्वाचनमा पनि ५० प्रतिशत कसैले ल्याउन नसकेमा पुनः मतदान हुनेछ र त्यसमा जसले कुल सदर मतको सबैभन्दा बढी मत प्राप्त गर्ने व्यक्ति राष्ट्रपति हुनेछ। निर्वाचन  मनोनयन वा नियुक्ति हुने राजनीतिक पदमा बहाल रहेका व्यक्ति राष्ट्रपति निर्वाचित भएमा निजको त्यस्तो पद स्वतः रिक्त हुने संवैधानिक व्यवस्था छ। राष्ट्रपति निर्वाचनका क्रममा उम्मेदवारी दर्ता गर्दा उम्मेदवारको पाँचजना प्रस्तावक र पाँचजना समर्थक हुनुपर्ने व्यवस्था छ। संविधानको धारा ६४ मा कस्तो व्यक्ति नेपालको राष्ट्रपति बन्न हुन सक्छ भन्ने योग्यता तोकिएको छ। उक्त धाराअनुसार सङ्घीय संसद्को सदस्य हुन योग्य भएको व्यक्ति राष्ट्रपति हुन सक्छ। राष्ट्रपति हुनका लागि ४५ वर्ष उमेर पूरा भएको नेपाली नागरिक हुनुपर्छ। कुनै कानुनले अयोग्य ठहर नगरेको व्यक्ति मात्र नेपालको राष्ट्रपति हुनसक्छ। यद्यपि योग्यता पुगे पनि नेपालको संविधानअनुसार दुई पटक राष्ट्रपति भइसकेको व्यक्ति तेस्रो पटक राष्ट्रपतिको उम्मेदवार बन्न पाउँदैन। उपराष्ट्रपतिका हकमा पनि सोही योग्यता लागु हुने संविधानको धारा ६९ मा व्यवस्था छ। संविधानको धारा ७० ले राष्ट्रपति र उपराष्ट्रपति फरकफरक लिङ्ग वा समुदायको हुने व्यवस्था गरेको छ। त्यसको अर्थ महिला राष्ट्रपति भए पुरुष उपराष्ट्रपति वा पुरुष राष्ट्रपति भए महिला उपराष्ट्रपति हुनुपर्छ।समुदायका हकमा नेपालको जातीय समुदाय अनुसार फरकफरक समूहको हुनुपर्छ। त्यस्ता समुदायलाई राष्ट्रपति तथा उपराष्ट्रपति निर्वाचनसम्बन्धी कानुनले समुदायका रूपमा दलित  आदिवासी जनजाति  खस आर्य  मधेसी  थारू वा मुस्लिम समुदाय रहेको व्याख्या गरेको। उक्त प्रावधान लागु भएको प्रत्याभूति गर्नका लागि नेपालमा राष्ट्रपति र उपराष्ट्रपतिको निर्वाचन फरकफरक समय गर्ने परिपाटी रहेको निर्वाचन आयोगका सहायक प्रवक्ता अर्याल बताउँछन्। “सुरुमा राष्ट्रपतिको निर्वाचन गर्ने अनि राष्ट्रपति चयन भइसक्नुभएका व्यक्तिको लिङ्ग र समुदायभन्दा फरक पर्ने उम्मेदवार हुने गरी उपराष्ट्रपतिको निर्वाचन गराउने चलन रहेको छ ” उनले भने। नेपालको संविधानको धारा २८९ ले राष्ट्रपति र उपराष्ट्रपतिसहित सङ्घीय र प्रदेशतर्फका उच्च पदहरूमा वंशजका आधारमा नेपालको नागरिकता पाएका व्यक्ति मात्र हुन पाउने व्यवस्था गरेको छ।प्रधानन्यायाधीश  प्रतिनिधिसभाका सभामुख  राष्ट्रियसभाका अध्यक्ष  प्रदेश प्रमुख  मुख्यमन्त्री  प्रदेशसभाका सभामुख र सुरक्षा निकायका प्रमुख पदमा पनि निर्वाचित  मनोनीत वा नियुक्ति हुन वंशजको आधारमा नेपालको नागरिकता प्राप्त गरेको हुनुपर्ने व्यवस्था उक्त धारामा गरिएको छ। राष्ट्रपति हुनका लागि कुनै गाउँपालिका वा नगरपालिकाको अन्तिम मतदाता नामावलीमा नाम समावेश भएको र कुनै लाभको पदमा नरहेको हुनुपर्ने व्यवस्था पनि छ। लाभको पद भन्नाले निर्वाचन वा मनोनयनद्वारा पूर्ति गरिने राजनीतिक पद बाहेक सरकारी कोषबाट पारिश्रमिक वा आर्थिक सुविधा पाउने पदलाई मानिएको छ। 2023 बीबीसी। अन्य वेबसाइटका सामग्रीहरूका लागि बीबीसी जिम्मेवार छैन।  
75,https://www.bbc.com/nepali/articles/c16nr549ereo,इन्टरपोलका महासचिव युर्गेन स्टकले कृत्रिम संसार भनिने मेटाभर्समा हुने अपराधबाट कसरी सुरक्षा दिन सकिन्छ भनेर प्रहरीहरूको विश्व सङ्गठनले अध्ययन गरिरहेको बताएका छन्।,"
 मेटाभर्स धेरै चर्चा भएको वास्तविक संसारभन्दा बाहिरको दुनियाँ हो। यो मानिसहरूले भविष्यमा थ्रिडी अवतारको रूपमा अनलाइन दुनियाँमा आफ्नो प्रतिनिधित्व गर्ने अवधारणा हो।
 इन्टरपोलले पनि आफ्नै भर्चुअल रियालिटी स्पेस बनाएको छ। जहाँ प्रयोगकर्ताहरूले तालिम लिन र भर्चुअल बैठकहरू गर्न सक्छन्।
 स्टक आफ्नो निकाय पनि यसमा छुट्न नहुने बताउँछन्।
 “अपराधीहरू नयाँ प्राविधिक साधनको प्रयोगमा अभ्यस्त भएर अपराध गर्न परिष्कृत र व्यावसायिक हुन्छन् ” उनले भने।
 “हामीले यसको पर्याप्त प्रतिवाद गर्नसक्नु पर्छ। कतिपय अवस्थामा विधायक  प्रहरी र हाम्रो समाज यस्तो कुरामा केही पछि परिरहेको हुन्छ।”
 “ढिलो हुँदा मानिसहरूले प्रयोग गर्ने साधनमा तिनीहरूको विश्वासमाथि असर पर्ने गरेको हामीले देखेका छौँ त्यो कुरा मेटाभर्समा पनि लागु हुन्छ। यस्तै खाले माध्यमहरू अपराधीहरूले अहिले नै प्रयोग गरिरहेका छन्।”
 
 सुरक्षित सर्भरहरूको माध्यमबाट मात्रै पहुँच पाइने यो दुनियाँमा अभ्यस्त हुँदै गएपछि प्रहरी अधिकारीहरूलाई मेटाभर्स के हो  यहाँ कस्ता अपराध हुन सक्छन् र त्यसलाई कसरी निराकरण गर्न सकिन्छ भन्ने बोध हुन्छ। आम मानिसका लागि मेटाभर्स भर्चुअल रियालिटीको एउटा स्वरूप जस्तो लाग्न सक्छ तर प्रविधि क्षेत्रका केही व्यक्तिहरूका लागि मेटाभर्स इन्टरनेटको भविष्य हो।
 सन् १९८० को दशकको बोक्नै गाह्रो मोबाइल फोन जसरी अहिलेको सानो स्मार्टफोनको प्रारम्भिक रूप थियो  त्यस्तै भर्चुअल रियालिटीलाई मेटाभर्सको प्रारम्भिक रूप मान्न सकिन्छ।
 सबै खाले डिजिटल प्रविधिको दुनियाँमा प्रवेश गर्न अहिले कम्प्युटरको प्रयोग गरिन्छ तर मेटाभर्समा त्यही दुनियाँमा छिर्न टाउकोमा लगाउने एउटा उपकरणको प्रयोग गरिन्छ।
 तर मेटाभर्स अहिलेसम्म सोच मात्रै रहेको कारण यसको एउटा कुनै सर्वमान्य परिभाषा वा व्याख्या भने छैन।
 त्यसैले भर्चुअल रियालिटीलाई मेटाभर्स भन्नु गुगललाई इन्टरनेट भनेजस्तै मात्र हो।
 
 त्यसो भए विश्वका प्रहरीहरूबीच सहकार्यमा सहजीकरण गर्दै आएको इन्टरपोलले मेटाभर्समा आफ्नो उपस्थिति नभई कसरी अनुसन्धान गर्छ त?
 यो त्यस्तो ठाउँ हो जहाँ भर्चुअल दुनियाँको खेल हुन्छ।
 तर यो भर्चुअल अर्थात कृत्रिम दुनियाँमा वास्तविक जीवनका समस्याहरू पनि छन्।
 सन् २०२२ मा एक बीबीसी अनुसन्धानले भर्चुअल रियालिटी खेलहरूमा पनि मौखिकका साथै यौन दुर्व्यवहार समेत हुने गरेको पत्ता लगाएको थियो। गत वर्ष अभियानकर्मीहरूले मेटाको भर्चुअल रियालिटी माध्यम होराइजन वर्ल्डमा २१ वर्षे अनुसन्धाताको अवतारमाथि यौन हिंसा भएको बताएका थिए। इन्टरपोलका प्रविधि र अन्वेषण कार्यकारी निर्देशक मदन ओबेरायले मेटाभर्समा हुने अपराधलाई परिभाषित गर्न सहज नभएको बताएकाछन्।
 “कुनै अपराध यस्ता हुन्छन् जुन अपराध हो वा होइन भन्न सकिँदैन ” उनले भने।
 “उदाहरणका लागि यौन हिंसाका उजुरीहरू पनि छन्।
 “तर भौतिक दुनियाँमा यस्ता अपराधको परिभाषा हेरियो र यसलाई मेटाभर्समा लागु गर्न खोजियो भने त्यहाँ कठिनाइ हुन्छ। “हामीलाई थाहा छैन हामी त्यसलाई अपराध भन्न सक्छौँ या सक्दैनौँ। तर त्यस प्रकारका चुनौती पक्कै पनि त्यहाँ छन्। त्यसकारण यो समस्या अझै छ।”
 
 
 उनका अनुसार यसबारे जनचेतना बढाउन नै इन्टरपोलले ठूलो समस्या खेपिरहेको छ। 
 “डुबिरहेको मान्छेलाई बचाउन तपाईँ पनि पौडी खेल्न जान्नुपर्छ ” मेटाभर्समा प्रहरीको उपस्थितिबारे उदाहरण दिँदै उनले भने। 
 “यसै गरी यदि कानुन पालना गराउने निकायले मेटाभर्समा पीडित भएका मानिसहरूलाई सहयोग गर्नुछ भने उनीहरूलाई मेटाभर्सबारे थाहा हुन जरुरी छ। 
 कानुन पालना गराउने व्यक्तिहरूले पनि मेटाभर्सको प्रयोग गरेर उनीहरू यसबारे जानकार होऊन् भन्ने पनि हाम्रो एउटा उद्देश्य हो। 
 त्यस अर्थमा यो निकै महत्त्वपूर्ण कुरा हो।” मेटाभर्स अनुसन्धान सम्बन्धी संस्थाकी सहसंस्थापक र प्रमुख निना जेन पटेल नियमनबारे भन्छिन्  “भौतिक दुनियाँमा जे कुरा गैरकानुनी र हानिकारक छ भर्चुअल दुनियाँमा पनि त्यही नियम हुनुपर्छ।”
 उनी भर्चुअल दुनियाँमा भएका कुरालाई भौतिक दुनियाँ भन्दा फरक किसिमले हेरे जटिलता आउने ठान्छिन्। 
 हाम्रो भौतिक दुनियाँ र डिजिटल दुनियाँमा के कुरा स्वीकार्य र के कुरा अस्वीकार्य हो भन्नेबारे गलत सञ्चार भइरहेको उनको धारणा छ। 
 स्टकले भने मेटाभर्समा हुने अपराधको अनुसन्धानमा इन्टरपोल निकै महत्त्वपूर्ण हुने बताए। 
 
 साइबर अपराधको प्रकृति अन्तर्राष्ट्रिय स्तरको हुने र एक क्लिकका भरमा एउटा प्रमाण एउटा महादेशबाट अर्कोमा पुग्ने उनी सुनाउँछन्। 
 त्यसकारण पनि स्थापनाको १०० वर्ष पुगेको इन्टरपोलको भूमिका अहिलेको विश्वमा थप महत्त्वपूर्ण हुने उनको दाबी छ। 
 “यस्ता खाले अपराधसँग कुनैपनि देश एक्लै जुध्न सक्दैन ” उनले भने। 
 स्टक इन्टरपोलका १९५ सदस्य राष्ट्रले यस्ता खाले समस्यासँग जुध्नुपर्ने बताउँछन्।  2023 बीबीसी। अन्य वेबसाइटका सामग्रीहरूका लागि बीबीसी जिम्मेवार छैन।  "
76,https://www.bbc.com/nepali/news-64717276,उनलाई चार वर्षको हुँदा म्यानेन्जाइटिज भयो। पछि रगतमा इन्फेक्सन भएर दुवै खुट्टा काट्नु पर्‍यो। ,काठमा‍ण्डू डल्लुका ३५ वर्षीय डबल एम्प्युटि सुमित सुवाल अहिले लोकप्रिय विभिन्न व्यक्तिसँग काम गर्छन् र खासगरी उनीहरूको गितार बनाउँछन्। “गितार बनाउन मैलै आफै सिकेको हुँ। अपाङ्गता भएपछि म कहीँ पनि जान नसक्ने भएँ। अनि मेरो काम नै गितार बजाउने र बनाउने भयो। त्यही गर्दा गर्दै यो यात्रामा जोडिएँ “ उनले बीबीसी न्यूज नेपालीलाई बताए।  वितग १५ वर्षदेखि गितार बनाउने पेशामा लागिरहेका सुवाल निकै लामो स‌ङ्घर्ष गरेर यहाँसम्म पुगेको बताउँछन्।  “अरू हिँडेको देख्दा आफूलाई पनि दौडिन मन लाग्थ्यो। मन एकदम बेचैन हुँदा गाह्रो हुन्थ्यो। अनि आत्महत्याको प्रयास पनि गरेँ। अहिले पनि आफूलाई ऐनामा हेर्न मन लाग्दैन।“   हेर्नुस् उनीसँग कुराकानी गरेर सृजना श्रेष्ठले बनाएको यो भिडिओ। 2023 बीबीसी। अन्य वेबसाइटका सामग्रीहरूका लागि बीबीसी जिम्मेवार छैन।  
77,https://www.bbc.com/nepali/news-64714723,अमेरिकी विदेशमन्त्री एन्टोनी ब्लिङ्कनले चीन रुसलाई घातक शस्त्रास्त्र र गोलीगट्ठा उपलब्ध गराउने विचारमा रहेको आरोप लगाएपछि बेइजिङले त्यसको खण्डन गरेको छ। ,"गत वर्ष फेब्रअरीमा पुटिन र सी जिन्पिङबीच भेट भएको थियो तर चीनले युक्रेनमा परिचालित रुसी फौजलाई गोप्य सैन्य सूचना उपलब्ध गराइरहेको हुनसक्छ। चीन रुसका लागि एउटा महत्त्वपूर्ण व्यापारिक साझेदार पनि हो।  चीनले सैन्य सामग्री उत्पादन गर्ने आफ्नो क्षमता बढाइरहेको छ। चीन अहिले विश्वको चौथो ठूलो अस्त्र निर्यातकर्ता हो।  ""चीनका अस्त्रहरू निकै उन्नत बनिरहेका छन् "" स्टकहोम इन्टर्न्याश्नल पीस रिसर्च इन्स्टिट्यूटका सिएमुन भेसेमानले भने।   ""उदाहरणका लागि चिनियाँ ड्रोनमा रुसको रुचि हुनसक्छ।""  चिनियाँ कम्पनीहरूले रुसलाई ""गैरघातक सहयोग"" उपलब्ध गराइसकेको र बेइजिङले ""घातक सहयोग"" पनि उलब्ध गराउन सक्ने जानकारी आफूले पाएको अमेरिकाको दाबी छ।  त्यसो भएमा चीनले ""गम्भीर परिणाम"" भोग्नुपर्ने चेतावनी वाशिङ्टनले दिएको छ।  इन्टर्न्याश्नल इन्स्टिट्यूट अफ स्ट्रटीजिक स्टडीजसँग आबद्ध तथा आर्थिक प्रतिबन्धहरूसँग सम्बन्धित विषयकी विज्ञ मारिया शगिनाका अनुसार चीनले देखिनेगरी रुसलाई हातहतियार उपलब्ध गराएको छैन तर उसले गोप्य रूपमा सैन्य प्रयोजन भएका उन्नत प्रविधियुक्त सामानहरू बेचिरहेको  हुन सक्छ।  ""चीन रुसका लागि सेमिकन्डक्टरहरूको सबैभन्दा ठूलो निर्यातकर्ता हो भन्ने प्रमाण छ "" उनले भनिन्। उनका अनुसार चीनले प्राय: हङ्‌कङ र यूएईस्थित 'शेल कम्पनी' हरूमार्फत् रुसलाई सेमिकन्डक्टरहरू निर्यात गर्छ।  ""सैन्य र गैरसैनिक उद्देश्यबीच विद्यमान अस्पष्ट क्षेत्रको फाइदा उठाउँदै केही चिनियाँ कम्पनीहरूले गैरसैनिक ड्रोन आपूर्ति गरिरहेका छन्।"" अमेरिकास्थित सेन्टर फर एड्भान्स्ड डिफेन्स स्टडीजका अनुसार चिनियाँ कम्पनीहरूले रुसलाई विमानभेदक क्षेप्यास्त्रका रेडारका लागि आवश्यक विद्युतीय पार्टपुर्जा पठाइरहेको हुनसक्छ।  युक्रेनमा रुसको पक्षमा  लडिरहेका भाडाका सैनिकहरूको समूहलाई स्याटलाइटबाट प्राप्त तस्बिरहरू उपलब्ध गराएको आरोप लगाउँदै अमेरिकाले एउटा चिनियाँ कम्पनीविरुद्ध प्रतिबन्ध लगाएको छ।  गत वर्ष रुसले युक्रेनमा धावा बोलेपछि पश्चिमा राष्ट्रहरूले रुसविरुद्ध कडा प्रतिबन्धहरू लगाए। त्यसबाट रुसी तेलको आयात र उन्नत प्रविधि प्रयोग गरेर निर्माण गरिएका सामानहरूको निर्यात प्रभावित भए।  धेरै पश्चिमा कम्पनीहरूले रुससँगको सम्बन्ध विच्छेद गरे। रुसको संयुक्त राज्य अमेरिका  यूके र ईयूका राष्ट्रहरूसँगको व्यापार पनि खस्कियो।  तर गत वर्ष चीनको रुससँगको व्यापार अहिलेसम्मको सर्वाधिक तहमा पुग्यो।  अघिल्लो वर्षको तुलनामा ३० प्रतिशतको वृद्धिसहित चीनले रुससँग १९० अर्ब डलरको व्यापार गर्‍यो।  एक वर्षको अवधिमा रुसले चीनबाट गर्ने आयात १३ प्रतिशतले बढाउँदै कुल ७६ अर्ब डलरको सामान ल्यायो। चीनतिर गर्ने निर्यात पनि ४३ प्रतिशतले बढेर ११४ अर्ब अमेरिकी डलरको हुन पुग्यो।  रुसको पश्चिमा राष्ट्रहरूसँगको व्यापार सन् २०२२ मा ह्वात्तै घट्दा चीन उसका लागि एउटा महत्त्वपूर्ण साझेदार बन्न पुग्यो।  रुसले सन् २०२२ मा चीनलाई अघिल्लो वर्षको तुलनामा दुई गुना एलपीजी निर्यात गर्‍यो।  'पावर अफ साइबेरिया' पाइपलाइन प्रयोग गरेर रुसले अघिल्लो वर्षको तुलनामा ५० प्रतिशत बढी प्राकृतिक ग्यास पठायो।  चीनले पनि रुसबाट सन् २०२१ को तुलनामा १० प्रतिशत बढी कच्चा तेल आयात गर्‍यो।  रुसले ईयूलाई पहिला बेच्ने गरेको तेल र ग्यासको परिमाणजति चीन पठायो।  सन् २०२१ मा ईयूले गर्ने ग्यास आयातको ४० प्रतिशत भाग रुसबाट जान्थ्यो तर सन् २०२२ मा १५ प्रतिशत मात्र गयो।  सन् २०२१ मा ईयूले गर्ने तेल आयातको २६ प्रतिशत रुसी तेल हुन्थ्यो भने गत वर्ष त्यो घटेर १४ प्रतिशतमा सीमित भयो।  रुस सरकारको वार्षिक राजस्वको झन्डै आधा भाग तेल र ग्यास बेचेर सङ्कलन हुन्छ।  तियान्जिनस्थित टर्मिनलमा रुसबाट आयात गरिएको ग्यास सङ्कलन गरिन्छ धनी राष्ट्रहरूको समूह जी-सेभन र ईयू तथा अस्ट्रेलिया मिलेर समुद्री मार्ग हुँदै ओसारिने रुसी तेलको मूल्यमा विश्वभरि एउटा सीमा तोकिदिए। क्रेम्लिनले युद्धमा खर्च गर्न सक्ने रकम घटाउने प्रयासम त्यसो गरिएको थियो।  तर चीनले त्यस्तो सीमा मान्न अस्वीकार गरेको छ। उसले रुससँग बजारभाउअनुसार नै कच्चा तेल किनिरहेको छ।  फाइल तस्बिर रुसले चीनसँग इन्धन निर्यात अझ विस्तार गर्न खोजिरहेको छ।  ती दुई देशले एउटा नयाँ ग्यास पाइपलाइन (पावर अफ साइबेरिया २) निर्माण गर्ने सहमति गरिसकेका छन्।  विद्यमान पाइपलाइन सन् २०१९ देखि प्रयोगमा आएको हो। तीस वर्ष सञ्चालन हुने उक्त पाइपलाइनको करार ४०० अर्ब अमेरिकी डलरभन्दा बढीको छ।  यद्यपि साइबेरियाबाट सुरु हुने नयाँ ग्यास पाइपलाइन कहिले तयार हुन्छ भन्ने स्पष्ट भइसकेको छैन।  2023 बीबीसी। अन्य वेबसाइटका सामग्रीहरूका लागि बीबीसी जिम्मेवार छैन।  "
78,https://www.bbc.com/nepali/articles/clkr94v20pzo,अमेरिकी राष्ट्रपतिहरूका निम्ति स्टेट अफ द युनियन भाषण निकै चुनौतीपूर्ण मानिन्छ किनकि सामान्यतया उनीहरूबाट त्यहाँ शक्तिशाली सम्बोधनको अपेक्षा गरिन्छ। ,"तर उक्त काम जो बाइडनका निम्ति झन् जटिल छ।
 
 भकभकाउने समस्या सामना गर्दै प्रसिद्धिको बाटो हिँडेका सार्वजनिक व्यक्तित्वहरूमध्ये उनी एक प्रख्यात उदाहरण हुन्।
 
 बोलाइमा देखिने उक्त समस्या असामान्य होइन  भकभकाउने समस्यासँग सम्बन्धित सङ्गठनहरूले विश्वभरि आठ करोड मानिसहरू वा हामी १०० जनामध्ये एक जनामा उक्त समस्या रहेको आकलन गरेका छन्।  त्योभन्दा ठूलो अनुपात बालबालिकामा रहेको भनिन्छ। २० जनामध्ये एक जनामा भकभकाउने समस्या छ भनिन्छ जसलाई अमेरिकी अङ्ग्रेजीमा रोकिएर बोल्ने समस्याको अर्थमा बुझिन्छ।
 
 ती आँकडाहरूले प्रख्यात व्यक्ति भकभकाएको देख्नु आश्चर्य मान्नुपर्ने विषय नभएको औँल्याउँछन्।
 
 तर वास्तविकतामा नाम चलेका व्यक्तिहरू सार्वजनिक सम्बोधनमा त्यसरी प्रकट भएको बिरलै पाइन्छ।  उदाहरणको रूपमा बाइडन अड्किएर बोल्ने समस्या भएका ह्वाइट हाउस पुग्ने पहिलो व्यक्तिको रूपमा सूचीकृत छन्। यद्यपि १८ औँ र १९ औँ शताब्दीका उनका पूर्ववर्तीहरू थोमस जेफरसन र अब्राहम लिङ्कनमा पनि उस्तै समस्या रहेको विभिन्न विवरणहरूमा पाइन्छ। सन् २०२० को राष्ट्रपतीय चुनावको अभियानमा भकभकाउने समस्या रहेका किशोर ब्रेयडेन ह्यारिङटन बाइडनसँग जोडिएका थिए   वर्तमान राष्ट्रपतिले सन् २०२० मा तत्कालीन राष्ट्रपति डोनल्ड ट्रम्पविरुद्ध तीव्र चुनावी ध्रुवीकरण चलिरहेका बेला पनि आफ्नो अवस्था लुकाएनन्। 
 वास्तवमा बाइडनले १३ वर्षीय किशोर  भकभकाउने ब्रेयडेन हेरिङटनलाई विश्वास गरे  जसले पार्टी सम्मेलनमा तत्कालीन डेमोक्र्याट उम्मेदवारको समर्थनमा गरेको भाषणको निकै प्रशंसा भएको थियो।   ""एक खालको कमजोरीका रूपमा रहेको भकभकाउने समस्याबारे अझै मानिसहरू हाँस्छन्  त्यसो गर्दा मानिसहरू अपमानित हुन्छन् "" त्यही वर्ष बाइडनले भनेका थिए।
 
 अमेरिकी राष्ट्रपतिले आफ्नो भकभकाउने समस्या बेलाबखत उजागर हुने भएकाले त्यसलाई नियन्त्रणमा राख्न उच्च दबावपूर्ण अवस्थामा अझ कडा परिश्रम गर्छन् भन्ने स्वीकार गरेका छन्।
 
 हालसालै न्यू योर्क टाइम्सको एउटा लेखले बाइडनको सार्वजनिक सम्बोधनको नियमित तयारीबारे विस्तृत उल्लेख गरेको छ। जसमा शब्द उच्चारणलाई निर्देश गर्न सहयोगी होस् भन्नका निम्ति नोट गर्ने बानीबारे पनि चर्चा छ।
 
 भकभकाउने समस्या भएका अन्य प्रख्यात व्यक्तिहरूले व्यवहारिक अभ्यासहरू कमै अपनाएका छन्। हलिवूड अभिनेता स्यामुअल एल ज्याक्सन आफ्नो कैयौँ भूमिकाका निम्ति उत्ति नै प्रख्यात छन् जति आफ्ना फिल्ममा उनले एउटै अपशब्द पटक पटक बोलेका छन्। 
 
 जस्तो कि एउटै फिल्ममा उनले ४० पटकसम्म एउटा अपशब्द बोलेको रेकर्ड छ।   स्यामुअल एस ज्याक्सनको अभियनसँग जोडिएका अपशब्द पनि उनको भकभकाउने बानीको सामना गर्ने बलियो तरिका हो ज्याक्सनका निम्ति दुर्वचन बोल्नु अभिव्यक्तिमा रहेको आफ्नो दुर्बलतासँग जुध्ने संयन्त्रको एउटा पाटो भएको खुलेको छ।
 
 ""म बच्चा हुँदा लामो समय भकभकाएँ र उक्त अपशब्दले मलाई त्यो रोक्न सहयोग गर्‍यो। त्यसले मलाई ध्यान केन्द्रित गर्न र आफूमाथिको दबाव हटाउन सहयोग गर्‍यो "" उनले सन् २०१९ मा भ्यानिटी फेयर म्यागजिनलाई भनेका थिए।  ""मलाई किन भन्ने थाहा छैन तर त्यो उच्चारण गर्न सजिलो छ। त्यो शब्दले मलाई अझै सहयोग गर्छ "" उनको भनाइ थियो।
 
 ज्याक्सनले आफ्नो दिनचर्याको एउटा पक्षको रूपमा श्वासप्रश्वासको अभ्यासको पनि सहारा लिन्छन्।
 
 गल्फका दिग्गज टाइगर वूडसको दृष्टिकोण कम विवादास्पद थियो: ती अमेरिकी खेलाडीले कुकुरसँग कुरा गर्दै सार्वजनिक सम्बोधनको अभ्यास गर्थे।
 
 ""म मेरो कुकुरसँग कुरा गर्छु  उ त्यहाँ बसेर सुन्छ र निदाउँछ "" वूडसले सन् २००६ मा अमेरिकी टेलिभिजन नेटवर्क सीबीएससँगको अन्तर्वार्तामा भनेका थिए  ""अनि मैले नअड्किएर कसरी बोल्ने भन्ने सिकेँ।"" एउटा अमेरिकी गैरसरकारी संस्था न्याशनल स्टटरिङ एसोसियशनका अनुसार महिलाहरूभन्दा पुरुषहरूमा त्यस्तो समस्या धेरै छ।
 
 त्यो पनि विशेषगरी बालकहरूमा। स्वास्थ्य विज्ञहरू अझै पनि त्यो लैङ्गिक असन्तुलन किन छ भन्नेबारे निश्चित भन्न सक्ने अवस्थामा छैनन्। एमिली ब्लन्टको निम्ति लबजमा आएको परिवर्तनले धेरै फेरबदल ल्याइदियो आफ्नो अप्ठेरोबारे सार्वजनिक रूपमा बोलेकी प्रख्यात महिला सेलेब्रिटी हुन् ब्रिटिश अभिनेत्री एमिली ब्लन्ट।  सन् २०२० मा एउटा फ्याशन म्यागेजिनलाई दिएको अन्तर्वार्तामा उनले उक्त विषयबारे छलफल गरेकी छन्।  जसमा उनले आफू लन्डनमा हुर्किँदा भकभकाउने 'दुर्बलता' विकास भएको खुलाएकी छन्।  ब्लन्टले त्यसबेला  मुस्किलले कुराकानी गर्न सक्ने र  वाक प्रशिक्षकको सहयोगमा पनि प्रगति नभएको कुरा स्मरण गरेकी छन्। स्कूलमा नाटक प्रशिक्षकको सुझावमा उनले विभिन्न लवजमा बोल्न तत्पर भएपछि त्यसले उनको भकभकाउने बानी हरायो।   ""आफूबाट आफूलाई हटाउँदा म मुक्त भएजस्ती भएँ। मैले उत्तरतिरको लवज निकै खराब स्वरूपमा गरेँ तर त्यसले मलाई म त्यो समस्याको सामना गर्न सक्छु भन्ने महसुस गरायो "" ब्लन्टले आफूले विदेशी भाषा बोल्दा कहिल्यै नभकभकाएको कुरा त्यसबेला ख्याल गरेको सुनाइन्।  अन्तिम तर महत्त्वपूर्ण  एड शीरनको कथा।
 
 गायक तथा गीतकार आफ्नो गितारका साथ हिम्मतपूर्वक स्टेजमा जाने गर्नाले प्रसिद्ध भए। आत्मविश्वासका साथ मञ्चमा जानु कैयौँ नभकभकाउने मानिसहरूका निम्ति समेत निकै कठिन कुरा हो।
 
 तर शीरनले सङ्गीतलाई प्रयोग गर्ने निश्चित गरिसकेका थिए - खासमा एमिनेमको र्‍यापलाई स्थिर मन र अभिव्यक्ति सिक्न प्रयोग गर्ने सुनिश्चित उनले गरिसकेका थिए।
 
 ""मेरो बुवाले म नौ वर्षको छँदा उनको एउटा एल्बम किनेर ल्याइदिनुभएको थियो "" उनले सन् २०१५ मा अमेरिकन इन्स्टिट्यूट अफ स्टटरिङमा गरेको एउटा सम्बोधनमा भनेका थिए।
 
 ""मैले त्यसका प्रत्येक शब्द सिकेँ  एमिनेमको र्‍याप निकै छिटो  माधुर्यपूर्ण र जोडदार थिए। त्यसले मलाई भकभके बानीबाट छुटकारा पाउन सहयोग गर्‍यो।"" 2023 बीबीसी। अन्य वेबसाइटका सामग्रीहरूका लागि बीबीसी जिम्मेवार छैन।  "
79,https://www.bbc.com/nepali/news-64741506,"सिरियामा भूकम्पले भत्किएको एउटा घरको भग्नावशेषमा आमा र अन्य आफन्तको शवसँगै सालनालसहित फेला परेकी एक बालिकालाई उनका आफन्तले धर्मपुत्री बनाएका छन्। ,अनि यो पनि",ती बालिकालाई जीवितै उद्धार गरिएको दृश्य र समाचारले विश्वभरि ठूलो चर्चा पाएको थियो। त्यसपछि उनलाई पाल्ने इच्छा विश्वभरिका हजारौँ मानिसले व्यक्त गरेका थिए।  परिवारका सबै सदस्यको मृत्यु भएको तर उनी जीवित फेला परेको हुनाले अधिकारीहरूले उनको नाम सुरुमा 'अया' राखिदिएका थिए। अरबी भाषामा त्यसको अर्थ चमत्कार भन्ने हुन्छ। उनका नयाँ अभिभावकले ती बालिकीकी आमाको सम्झनामा उनको नाम अफ्रा राखेका छन्।  अफ्राकी दिवङ्गत आमा र धर्मआमा हलाबीच रगतको साइनो थियो। डीएनए परीक्षण गर्दा त्यो पुष्टि भएपछि हला र उनका पति खलिलले उनलाई लालनपालन गर्ने अनुमति पाएका हुन्।  विनाशकारी भूकम्प जाँदा हला पनि गर्भवती थिइन्। उनले तीन दिनपछि छोरी पाइन्। उनका अरू छोराछोरी पनि छन्।  खलिल र हलाको घर पनि भूकम्पमा भत्किएको थियो। अहिले उनीहरू आफन्तको घरमा शरण लिइरहेका छन्।  हेर्नुहोस् यो भिडिओ।  2023 बीबीसी। अन्य वेबसाइटका सामग्रीहरूका लागि बीबीसी जिम्मेवार छैन।  
80,https://www.bbc.com/nepali/news-64701589,"क्याम्बोडियास्थित एङ्कोरका प्राचीन शासकका राजकीय अलङ्कार र आभूषणहरू गत ग्रीष्मयाममा लन्डनमा पुनः देखा परेका थिए भन्ने खुलासा गरिएको छ। तीमध्ये केही सातौँ शताब्दीका छन्। ,यो पनि हेर्नुहोस्","विज्ञहरूले केही वस्तुहरू के कामका लागि प्रयोग हुन्थे भन्ने पत्ता लगाउन सकेका छैनन् ती सामग्रीहरू एङ्कोरबाट चोरी भएर विदेशिएका थिए। ती सामग्रीहरू पुरातात्त्विक वस्तुको तस्करी गर्ने ब्रिटेनका डग्लस ल्याच्फर्डको स्वामित्वमा थिए।  तीमध्ये अधिकांश राजकीय आभूषणहरू पहिला कहिल्यै पनि आफूले नदेखेको र ती अहिले पनि अस्तित्वमा रहेको थाहा पाउँदा आफूहरू छक्क परेको विज्ञहरूले बताएका छन्।   उक्त आभूषणहरूको सङ्ग्रह गोप्य रूपमा क्याम्बोडियाको राजधानी फिर्ता पठाइएको छ। अब ती पुरातात्त्विक वस्तुहरू त्यहाँको राष्ट्रिय सङ्ग्रहालयमा प्रदर्शनीमा राखिनेछ।  संयुक्त राज्य अमेरिकामा मुद्दाको सुनुवाइको पालो कुर्दाकुर्दै ल्याच्फर्डको सन् २०२० मा मृत्यु भएको थियो। उनको मृत्युपछि उनको परिवारले क्याम्बोडियाबाट चोरिएका ती वस्तुहरू फिर्ता गर्ने वचन दिएको थियो। तर फिर्ता हुन लागेको सङ्ग्रहमा के छ भन्ने क्याम्बोडियाली अधिकारीहरूलाई थाहा थिएन। ""ल्याच्फर्ड परिवारका एक प्रतिनिधिले मलाई गाडीमा राखेर एउटा अज्ञात स्थानमा लगे। त्यहाँको पार्किङस्थलमा चारवटा बाकस राखिएको एउटा गाडी थियो "" क्याम्बोडियाको अनुसन्धान टोलीका प्रमुख ब्र्याड गोर्डनले भने।  गत वर्ष लन्डनको भ्रमण गर्दा उनले पहिलो पटक ती प्राचीन आभूषणहरू देखेका थिए।  ""मलाई रुन मन लाग्यो। मलाई लाग्यो - आबुइ  प्राचीन क्याम्बोडियाली सभ्यताका राजकीय आभूषणहरू एउटा कारमा चारवटा बाकसमा छन्।"" ती बाकस खोलेर हेर्दा राजमुकुट  कम्मरबन्द र कुण्डलसहित सुनबाट बनेका र रत्नजडित ७७ वटा विभिन्न आभूषण फेला परे।  तीमध्ये एउटा ठूलो कचौरा ११औँ शताब्दीको भएको ठानिएको छ। परीक्षण गर्न बाँकी भए पनि त्यो ठोस सुनबाट बनेको जस्तो देखिन्छ। केही आभूषण एङ्कोर वाट मन्दिरबाट लुटिएको हुनसक्छ त्यो कचौरा एङ्कोरको राजपरिवारका सदस्यले भात खान प्रयोग गरेको हुनसक्ने विज्ञहरूले अनुमान गरेका छन्।  एउटा राजमुकुट एङ्कोरकालभन्दा अगाडिको जस्तो देखिएको विज्ञहरू बताउँछन्।  उनीहरूका अनुसार त्यो मुकुट सातौँ शताब्दीमा बनेको हुनसक्छ।  फूलको एउटा सानो प्रतिमासहित अरू वस्तुको रहस्य खुल्न अझ बाँकी नै छ।  त्यो प्रतिमा किन बनाइएको थियो र त्यसको प्रयोजन के थियो भन्ने कुरा थाहा हुन सकेको छैन।  अधिकांश वस्तुहरू 'एङ्कोर वाट' मन्दिरका भित्तामा कुँदिएका आकृतिसँग मिल्दाजुल्दा छन्। उक्त प्राचीन मन्दिरलाई यूनेस्कोले विश्वसम्पदाका रूपमा सूचीकृत गरेको छ।  विश्वकै सबैभन्दा ठूलो धार्मिक संरचना मानिने उक्त मन्दिरको निर्माण सन् ११२२ मा सुरु भएको थियो। हिन्दू देवता विष्णुको उक्त मन्दिर कालान्तरमा बौद्ध धार्मिक स्थल बन्न पुग्यो।  ती आभूषणहरू कसरी र कहिले हराएका थिए तथा कसरी लन्डन पुगे भन्ने स्पष्ट छैन।  क्याम्बोडिया फ्रान्सको उपनिवेश हुँदा 'एङ्कोर वाट'मा ठूलो लुटपाट भएको थियो। तर सन् १९७० को दशकमा खमेर रुज शासनकालमा क्याम्बोडियाका अरू धेरै मन्दिरहरू लुटिए। दशकौँसम्म त्यो क्रम चलिरह्यो।  पुरातत्त्वविद् सोनेट्रा सेङले केही आभूषण र मन्दिरमा कुँदिएका आकृति उस्तै भएको बताएकी छन् पुरातत्त्वविद् सोनेट्रा सेङले मन्दिरको भित्तामा कुँदिएका आकृतिका आधारमा प्राचीन एङ्कोर क्षेत्रका आभूषणहरूको अध्ययन गरेकी थिइन्। अहिले बल्ल उनले वास्तविक आभूषणहरू देख्न पाएकी छन्।  ""यी आभूषणहरूले ढुङ्गामा कुँदिएका आकृति र जे भन्ने गरिन्थ्यो त्यो सत्य हो भन्ने पुष्टि गरेका छन्। क्याम्बोडिया विगतमा निकै धेरै समृद्ध थियो "" उनले भनिन्।  ""अझै पनि मैले ती सबै वस्तु विदेशमा भेटिएको एउटै सङ्ग्रहमा थिए भनेर पत्याउन सकिरहेकी छैन।""  उक्त सङ्ग्रहमा रहेका केही सामग्री पहिला पनि देखा परेका थिए। डग्लस ल्याच्फर्डले सहलेखन गरेको एउटा पुस्तकमा तीमध्ये पाँच वटाको चर्चा गरिएको छ। उनले एमा बङ्करसँग मिलेर लेखेको 'खमेर गोल्ड' नामक पुस्तक सन् २००८ मा प्रकाशित भएको थियो।  ‍खमेर पुरातात्त्विक वस्तुकी विज्ञ एश्ली थम्सनले उक्त पुस्तकसहित तीनवटा पुस्तकलाई ""सामान बेच्ने उद्देश्यले प्रकाशित विवरणहरू उल्लेख गरिएको पुस्तिका""को सङ्ज्ञा दिएकी छन्। उनका अनुसार ती पुस्तकले पुरातात्त्विक वस्तुहरू सङ्ग्रह गर्ने व्यक्तिहरूलाई सुटुक्क ती सामग्रीबारे जानकारी दिने गरेका थिए।   ""ती पुस्तक प्रकाशित गर्नु  अन्य विज्ञहरूलाई योगदान गर्न आमन्त्रण गर्नु र ती सामग्रीलाई सङ्ग्रहालयमा भएका वस्तुहरूसँग तुलना गर्नु भनेको तिनलाई प्रामाणिक बनाउने तथा सङ्ग्रहालयमा भएका वस्तुहरूसँग तिनको सम्बन्ध देखाउने र अन्ततः तिनको मूल्य बढाउने उपाय थियो।"" थम्सन एसओएएस यूनिभर्सिटी अफ लन्डनमा दक्षिणपूर्वी एशियाली कलाकी प्राध्यापक हुन्। बङ्कर र ल्याच्फर्डले लेखेको पुस्तकमा उल्लिखित विवरणहरू ""अर्धसत्य"" भएकाले ती प्राचीन राजकीय आभूषणहरूको स्रोत के हो भनेर पत्ता लगाउन विज्ञहरूलाई  निकै लामो समय लाग्ने उनको धारणा छ।  'खमेर गोल्ड'का पाना पल्टाउँदै उनले भनिन्  ""तिनको उद्गम वा स्वामित्वबारे भनिएको कुरा पत्याइहाल्न सकिँदैन।""  पुस्तकमा लेखकद्वयले विभिन्न आभूषणहरू कसको स्वामित्वमा थिए भनेर लेखेको प्रसङ्ग देखाउँदै उनले भनिन्  ""निजी थाई सङ्ग्रह  निजी लन्डन सङ्ग्रह  निजी न्यूयोर्क सङ्ग्रह  निजी जापानी सङ्ग्रह आदि। तपाईँ निकै सतर्क हुनुपर्छ।"" क्याम्बोडिया फिर्ता भएका ७७ वटा वस्तुमध्ये केही सुनले बनेका छन् र तीमध्ये केही रत्नजडित छन् क्याम्बोडियाली अधिकारीहरू एङ्कोरबाट हराएका अझ धेरै आभूषणहरू फेला पर्न बाँकी नै भएको बताउँछन्।  ल्याच्फर्डले सन् २०१९ मा लन्डनस्थित एउटा गोदामबाट उक्त सङ्ग्रह बेच्ने प्रयास गरेको र त्यस क्रममा उनले इमेलबाट पत्राचार गरेको प्रमाण क्याम्बोडियासँग छ।  बीबीसीले लन्डनको मेट्रोपोलिटन पोलिसलाई ल्याच्फर्डका यूकेस्थित सहयोगीहरूबारे छानबिन गरिएको छ कि छैन भनेर सोधेको थियो। अभियोग लगाउनुअघि कसैबारे अनुसन्धान भइरहेको छ कि छैन भन्ने जानकारी दिन नमिल्ने भन्दै प्रहरीले अरू प्रतिक्रिया दिन मानेन।  गत वर्ष बीबीसीले क्याम्बोडियाको भ्रमण गरेर पहिला पुरातात्त्विक वस्तु चोरी गरेका तर पछि सरकारी साक्षी बनेका केही व्यक्तिलाई भेटेको थियो। उनीहरूले आफूले केही वस्तुहरू मन्दिरहरूबाट चोरेर ल्याच्फर्डलाई बेचेको बताएका थिए।  तीमध्ये केही वस्तु यूकेस्थित ब्रिटिश म्यूजीअम र भीएन्डएजस्ता संस्थामा भएका वस्तुसँग मिलेको अनुसन्धानकर्ताहरूले पत्ता लगाएका छन्।  त्यतिबेला बीबीसीले कुरा गरेकी एक महिला पनि केही आभूषणहरू चिन्ने काम संलग्न भएकी छन्।  क्याम्बोडियाका तानाशाह नेता हुन सेनले फिर्ता गरिएको सङ्ग्रहको स्वागत गर्नेछन्।  आगामी जुलाई महिनामा क्याम्बोडियामा निर्वाचन हुन लागेको छ। हुन सेनको सत्तारूढ दलले विपक्षीहरूलाई निस्तेज बनाइसकेको छ र उसले लन्डनबाट प्राचीन सामग्री फिर्ता भएको घटनालाई जनताका पक्षमा काम गरेको उदाहरणको रूपमा प्रस्तुत गर्न सक्छ।  राजनीतिमा जे भए पनि सर्वसाधारण क्याम्बोडियाली नागरिकहरू देशबाट लुटिएका सामानहरू फिर्ता होऊन् भन्ने चाहन्छन्। दशकौँसम्म बाकसमा थुपारिएका यी सामग्रीहरू चाँडै क्याम्बोडियाको राजधानी प्नोम पेनमा गरिने प्रदर्शनीमा देख्न पाइनेछ। नेपालबाट किन चोरी हुन्छन् देवीदेवताका मूर्तिहरू? 2023 बीबीसी। अन्य वेबसाइटका सामग्रीहरूका लागि बीबीसी जिम्मेवार छैन।  "
81,https://www.bbc.com/nepali/articles/cyjyyew4zewo,"स्वीकारोक्ति: म सधैँ  ढिलो भैरहने मान्छे हुँ। कम्तीमा म सुध्रिने प्रयासमा छु।  ,वास्तवमा मैले बारम्बार र लाजमर्दो रूपमा यो लेख सिध्याएर बुझाउनका लागि दिइएको समयसीमा पनि कटाएँ। ,ढिलो गर्ने मानिसहरू अशिष्ट र अल्छी होइनन् ","म यसलाई ‘पत्रकारिताकै एक अभ्यासको रूप हो’ भनेर बहाना बनाउन पाए हुन्थ्यो भन्ने चाहन्छु। तर कुरा त्यसो होइन।  मलाई थाहा छ- यस्तो ढिलो गर्ने म एक्लो व्यक्ति होइन।  हाम्रा वरपर ढिलो भैरहने धेरैथरीका मानिसहरूका बारेमा हामी सबैलाई थाहा नै  छ: कोही कामकाजी दम्पत्तीका बच्चा हेरिदने मानिस हुन्छन् जो सधैँ  काममा ढिलो आउने हुन सक्छन्। अर्का त्यस्ता सहकर्मी  हुन सक्छन्  जसले सधैँ  उनलाई दिइएको काम समाप्त गर्ने  समयसीमाभित्र कहिल्यै काम पूरा गर्दैनन्।  अनि  तपाईँका  कोही त्यस्ता  साथी  पनि हुनसक्छन् जस्लाई सँगै खाना खानको लागि कतै बोलाउनु पर्यो भने  निश्चित समयभन्दा  ३० मिनेट अगाडिको समय दिएर बोलाउनु पर्ने हुन्छ।  कसैको अरूलाई पर्खाउने जुन बानी हुन्छ त्यो जस्तो रिस उठाउने व्यवहार अरू थोरै मात्र छन्।  तर कसैले तपाईँलाई पर्खाइरहेको बेला तपाईँको मनमा जस्तो  सुकै धारण बनेको भएपनि त्यसको अर्थ के होइन भने तपाईँका साथी वा तपाईँका सहयोगी स्वार्थी छन्।  ढिलोपनको  मनोविज्ञानमाथि  विचार गरी हेर्दा   त्यो मानिसको  मष्तिष्कले  कुनै हदसम्म सही ढङ्गले कार्य नगर्दा उत्पन्न हुन गएको नतिजा जस्तो देखिनसक्छ।  तर त्यसलाई ठिक गर्नका निम्ति पनि धेरै कुराहरू छन्। कारण भ्रमपूर्ण  हुँदाहुँदै पनि ढिलो गर्ने व्यक्तिप्रतिको धारणा प्राय: सधैँ नकारात्मक हुन्छ। ""उनीहरूलाई अव्यवस्थित  असङ्गठित  अशिष्ट र अरूका लागि विचार नगर्ने मानिसका रूपमा बुझ्न सजिलो छ "" संज्ञानात्मक (कग्नेटिभ) व्यवहारसम्बन्धी चिकित्सक तथा लन्डनमा चिकत्सकीय मनोविज्ञानको तालिम लिएका ह्यारिएट मेलोट  भन्छन्।  ""मेरो क्लिनिकमा आउनेहरू बाहेक अरू कोही ढिलो हुँदा म पनि रिसाउँछु।"" तर धेरै ढिलो गर्ने मानिसहरू कम्तीमा पनि केही हदसम्म व्यवस्थित हुन्छन् र साथीहरू  परिवार र मालिकलाई खुसी पार्न चाहन्छन्।  समयको पालना गर्न असमर्थ हुने मानिसहरूले प्रायः यो कुरा बुझ्छन् र ढिलो हुँदा आफ्नो सम्बन्ध  प्रतिष्ठा  करिअर र पैसामा कति नोक्सानी हुनसक्छ भनेर उनीहरूलाई धेरै पीडा र अप्ठ्यारो महसुस हुन्छ। 'नेभर बी लेट अगेन' पुस्तकमा डायना डेलोन्जोरले लेखेकी छिन्  ""केही व्यक्तिहरू छन् जसले अरूलाई पर्खाउन पाउँदा आनन्द लिन्छन्। यदि तपाईँ सामान्य हुनुहुन्छ भने  तपाईँले ढिलो हुने कुरालाई घृणा गर्नुहुन्छ। आलस्य तपाईँको श्राप हो।"" विशेषगरी एकदमै धेरै ढिलो हुँदा प्रस्तुत गरिने खासगरी केही कारण वा बहानाहरूलाई संसारभरि सहजै स्वीकार गरिन्छ। त्यस्ता कारणमा आफ्नो स्वास्थ्य खराब  भएको वा आफू दुर्घटनामा परेको जस्ता उदाहरणहरू पर्छन्।  तर अन्य केही बहानालाई सहज रूपमा लिएर स्वीकार्न त्यति सजिलो छैन।  ढिलो गर्ने कतिपय व्यक्तिहरू समयमै उपस्थित हुन नसक्नुलाई  समयको ख्याल गर्ने बानी भन्दा   महत्त्वपूर्ण कुराहरूमा ध्यान दिने र गहन विचार गर्ने आफ्नो बानी भएको बताउँदै त्यसबाट बच्न खोज्छन्।   त्यस्ता मानिसहरू सधैँ ढिलो हुने बानीलाई आफूले धेरै दबाबमा उत्कृष्ट काम गर्न सक्ने वा बिहान सबेरै उठ्नुको साटो लाटोकोसेरो जस्तै राति अबेरसम्म बसेर काम गर्न सक्ने बानी छ भनेर टार्छन्। लन्डनकी एकजना शिक्षिका जोआना भन्छिन् कहिलेकहीँ सोचाइमा भिन्नताका कारण ढिलो हुने उनको छवि बनेको हुनसक्छ। उनी आफ्नो थर बताउँन चाहन्नन्।   उनी भन्छिन्  ""एकजना साथीले भेट्न बोलाए  र 'सात बजेपछि जुनसुकै बेला आउँदा हुन्छ' भने तर म आठबजे वा त्यसपछि गएँ भने उनी रिसाउँछन्।""  सधैँ ढिलो हुनु तपाईँको गल्ती नहुन सक्छ। तपाईँको  व्यक्तित्व त्यस्तैखाले हुन पनि सक्छ।  विशेषज्ञहरू भन्छन्- समयनिष्ठ भावनाको कमी भएका व्यक्तिमा प्रायः समान खाले व्यक्तित्वसम्बन्धी लक्षणहरू हुन्छन्।  त्यस्ता लक्षणमा आशावादी  आफैँलाई नियन्त्रण गर्ने क्षमतामा कमी र चिन्ता वा रोमाञ्चकताको खोजीलगायत पर्छन्।  व्यक्तित्वमा देखिने भिन्नताले हामी कसरी समय बित्दै गएको अनुभव गर्छौं भनेर पनि व्याख्या गर्न सक्छौँ। सान डिएगो स्टेट युनिभर्सिटीमा मनोविज्ञानका प्राध्यापक जेफ कोन्टीले सन् २००१ मा एउटा अध्ययन गरे।  त्यसमा उनले सहभागीलाई टाइप ए (महत्वाकांक्षी र प्रतिस्पर्धी) टाइप बी (सृजनात्मक  प्रतिबिम्ब प्रस्तुत गर्ने र अन्वेषण रूचाउने) गरी दुई समूहमा विभाजन गरे।  उनले उनीहरूलाई घडीविना नै एक मिनेट बित्न कति समय लाग्छ भनेर बताउन भने।  करिब ५८ सेकेन्ड बित्दा समूह ए का मानिसहरूले एक मिनेट बितेको महसुस गरे।  समूह बी का सहभागीहरूले ७७ सेकेन्डपछि मात्र एक मिनेट बितिसकेको महसुस गरे।  टिम अर्बन एकजना प्रसिद्ध टेड (TED) वक्ता र स्व-घोषित 'ढिलो व्यक्ति' हुन्।  उनले सन् २०१५ मा ढिलो गर्नेहरूलाई ""आफूलाई पराजित गर्ने अनौठो बानी हुन्छ"" भनेर लेखेका छन्।  उनले त्यस्ता मानिसहरूलाई जनाउन एउटा नाम दिए: क्लिप (CLIP) त्यसको अर्थ ""सधैँ ढिलो हुने र मनस्थिति ठिक नभएका मानिसहरू"" भन्ने पनि उनले लगाए। वास्तवमै ढिलो हुनुका अन्य धेरै कारणहरू छन् तर धेरै आफैँले आफैँमाथि थुपारेका कारणहरू हुनेगर्छन्। जोआना सबैभन्दा कष्टकर उदाहरण भनेको विद्यालयको नतिजा  प्रतिवेदन लेख्नु रहेको बताउँछिन्। उनी भन्छिन्  ""म कहिले पनि समयसीमाभित्र त्यो काम सम्पन्न गर्न सक्दिन। त्यसले गर्दा मलाई त्यो कामका बारेमा वास्ता छैन भने जस्तो देखिन्छ। म स्कूले प्रतिवेदनकाबारे सोचेर हप्तौँ बिताउँछु र प्रत्येक बच्चाको मूल्याङ्कनबारे विचार गर्छु। यी प्रतिवेदनहरू तयार पार्न ढिलो हुन गएपछि त्यस विषयमा मेरो सोचाइ र चिन्ता अनि चासोको विषय ओझेलमा पर्न जान्छ।"" मेलोट भन्छन्- ढिलो गर्ने केही व्यक्तिहरूमा ""धेरै चिन्ताजनक मानसिक समस्या वा न्युरोलोजिकल अवस्था हुनसक्छ।"" उदाहरणका लागि मेलोट भन्छन्  ""चिन्ता निदान भएका मानिसहरू प्रायः निश्चित परिस्थितिहरूबाट टाढा रहन्छन्।"" ""कम आत्मसम्मानको भावना भएका व्यक्तिहरू उनीहरूको क्षमताको बारेमा आलोचनात्मक हुनसक्छन् जसले उनीहरूलाई आफ्नो काम जाँच गर्न थप समय लिन सक्छ।""  डाक्टर लिन्डा सापाडिन न्यूयोर्कमा निजी स्वास्थ्य सेवा प्रदान गर्ने मनोवैज्ञानिक हुन्।  उनी 'हाउ टु बिट प्रोक्रास्टिनेशन इन द डिजिटल एज' की लेखक पनि हुन्।  उनी भन्छिन् केही निरन्तरका ढिलाइ ""एकखाले अब्सेसिभ सोचसम्बन्धी समस्या""बाट आउँछ। छोटकरीमा भन्दा आफूलाई दिएको समयसीमाभित्र कुनै काम पूरा गर्न सक्दिनँ की भन्ने डरका कारण पनि ढिलो हुन गएको हुनसक्छ।  किनकि त्यो डरबाट कसरी बाहिर निस्कने भन्दा पनि त्यो नै डर कारण बनिदिनसक्छ त्यसलाई सामान्यत: “तर” भन्दै प्रकट गरिन्छ।  उदाहरण दिँदै उनले भनिन्  “तपाईँले आफैँलाई भन्नसक्नुहुन्छ  ‘म त्यो कार्यक्रममा समयमै उपस्थित हुन चाहन्थेँ तर मैले के लगाउने भनेर निर्णय गर्न सकिनँ; मैले लेख लेख्न थालेँ तर मलाई डर लाग्यो कतै मेरा सहकर्मीहरूले यो राम्रो भएन पो भन्छन् कि?”  उनी आफ्नो डरलाई हटाउन मानिसहरूले 'तर' भन्लान् की भन्ने आशङ्कालाई 'र' मा परिवर्तन गर्नुपर्ने सुझाव दिन्छिन्।  'तर' ले विरोध र अवरोधलाई जनाउँछ; 'र' ले जोड्ने काम गर्छ।  उनी भन्छिन्  “त्यसैले त्यसपछि आफ्नो जिम्माको काम  कम चुनौतीपूर्ण  बन्न जान्छ  र अवरोधको डर कम हुन्छ।"" डेलोन्जरले आफूलाई सधैँ ढिलो गरेको जस्तो देखिने कारणलाई पहिचान गरेर र अनुकूल बनाएर समयनिष्ठ बन्न सुरु गरिन्।  उनले  आफूलाई सुधार गर्ने प्रयास बारम्बार असफल भएपछि मात्रै  आफ्नो बानी सुधार्न सफल भएको बताइन्।  त्यो अनुभवपछि  मात्र उनले आफूले चाहेको कुरा परिवर्तन गर्नु नै सुधार गर्ने एक मात्र उपाय भएको चाल पाइन्।  उनले समयमै काम सक्नु वा उपस्थित हुनुले आफूलाई भरपर्न सकिने  व्यक्तिका रूपमा स्थापित गरेको महसुस गरेको बताइन्।  पर्खिनेहरूका लागि पनि उपाय भएको उनको कथन छ।  उनी पर्खिनेहरूले पनि रिसाउनुको साटो “यदि एक मिनेट पनि तिमी ढिलो भयौ भने म तिमीलाई छाडेर जान्छु” भन्ने खालको कुरा गर्नुपर्ने बताउँछिन्।  त्यस्तै कुनै काममा सँगै राखिएका सहकर्मीले ढिलो गरेमा त्यो काममा अर्को पटक सँगै राख्दिन र त्यो कुरा हाकिमले थाहा पाउँछन् भनेर पनि भन्नुपर्ने उनको तर्क छ।  भनिन्छ नि! पुरानो बानी हत्पती  मर्दैनन् र यस लेखमा मैले उल्लेख गरेको कुराहरू त्यसैको पीडादायी उदाहरण हो।  त्यसैले अर्को पटक म आफूलाई कसैलाई पर्खिरहनु परेको अवस्थामा पाउँदा म मेरो सोचमा विचार गर्नेछु र  त्यसलाई थोरै भए पनि परिवर्तन गर्ने प्रयास गर्नेछु।  2023 बीबीसी। अन्य वेबसाइटका सामग्रीहरूका लागि बीबीसी जिम्मेवार छैन।  "
82,https://www.bbc.com/nepali/news-64717347,एउटा क्षुद्रग्रह उत्तरी फ्रान्स र दक्षिणी इङ्गल्यान्डको आकाश उज्यालो बनाउँदै झर्‍यो। ,त्यसमा चासो भएका कैयौँ  मानिसहरूले तारा झरेको जस्तो देखिएको उक्त दृश्य आफ्ना क्यामरामा गत साता सोमवार जीएमटी ०३:०० बजे खिचेका थिए।  यस पटक वैज्ञानिकहरूले क्षुद्रग्रह खस्न लागेको कुरा पहिल्यै बताइसकेका थिए। त्यसरी घोषणा गरिएको यो सातौँ घटना हो।  हेर्नुहोस् एक भिडिओ।  2023 बीबीसी। अन्य वेबसाइटका सामग्रीहरूका लागि बीबीसी जिम्मेवार छैन।  
83,https://www.bbc.com/nepali/news-64423359,"सबैभन्दा खतरनाक प्राकृतिक विपद्‌मध्ये एक- चट्याङबाट जोगाउने प्रविधिमा २७० वर्षभन्दा बढी समयमा मुलभूत रूपमा कुनै परिवर्तन भएको छैन्। तर युरोपेली वैज्ञानिकहरूको एउटा समूहले उनीहरूले लेजरको प्रकाशको सहायताले चट्याङको दिशा मोड्न सफलता हासिल गरेको विश्वास गरिरहेका छन्।,कन्डक्टरको ,रूपमा ,वायुको प्रयोग","चट्याङ खतरनाक प्राकृतिक विपद हो चट्याङ एकदमै शक्तिशाली र चाखलाग्दो प्राकृतिक प्रक्रिया हो जुन खतरनाक पनि हुनसक्छ। सन् २०१९ को एउटा अध्ययनले वर्षेनी चट्याङले विश्वभर २४ ००० जनासम्म मानिसले ज्यान गुमाउने गरेको आकलन गरेको थियो। र सन् २०२० मा चट्याङले अमेरिकामा मात्रै घर र व्यवसायमा गरेर २ अर्ब डलर बराबरको क्षति गराएको इन्स्युरेन्स इन्फरमेशन इन्स्टिच्युटले जनाएको छ। सन् १७५२ मा बेन्जमिन फ्र्याङ्कलिनले लाइटनिङ् रडको आविस्कार गरेयता चट्याङसँग जुझ्ने प्रविधि लगभग उस्तै प्रकारको रहि आएको छ। जसको अर्थ यिनले क्षति व्यापक रूपमा कम गर्ने अपेक्षा विगतमा निक्कै कम थियो।  चट्याङबाट जोगिन प्रयोग गरिने प्रविधि अहिले पनि लगभग ३ सय वर्ष पुरानै छ तर अहिले युरोपेली वैज्ञानिकहरूको एउटा समूहले लेजरको प्रयोग गरेर चट्याङलाई तर्काउनसक्ने विधि विकास गरेको हुनसक्ने विश्वास व्यक्त गरेको छ।  स्विस पहाडको टाकुरामा लेजर लाइटनिङ रड (एलएलआर) ले सफलतापूर्वक चट्याङ्लाई दर्जनौँ मिटर परसम्म धकेलेको छ। सन् २०२१ यता युनिभर्सिटी अफ जिनिभा र प्यारिसको इकोल पोलिटेक्निक इन्स्टिच्युटको समूहले चार पटक यस्तो उपलब्धि हासिल गरिसकेका छन्। तर त्यसको नतिजाबारे यसै महिना मात्रै नेचर फोटोनिक्स जर्नलमा लेख प्रकाशित भएको हो।  चट्याङ रोक्ने रडहरू धातुका पोलहरू हुन् जुन भुईँसँग जडान गरिएको हुन्छ। तीनले विद्युतको चार्जलाई सोस्ने र तितरवितर गरिदिने काम गर्छन्। तर उनीहरूले  आफ्नो उचाईको लगभग बराबरको भुईँको व्यास क्षेत्रमा मात्रै सुरक्षा दिनसक्छन्।    ""यसको अर्थ एउटा १० मिटर अग्लो रडले १० मिटर व्यास भएको क्षेत्रलाई सुरक्षित बनाउन सक्छ "" प्यारीस मुख्यालय रहेको इकोल पोलिटेक्निकका भौतिकशास्त्री तथा परियोजनामा आवद्ध एक जना वैज्ञानिक एरेलिएन होउआर्डले बीबीसीलाई बताए।  ""तर हामीले हाम्रो चट्याङ रोक्ने छडलाई कति विस्तार गर्नसक्छौँ भन्नेमा एउटा सीमितता छ। त्यही भएर जब हामी विमानस्थल वा परमाणु केन्द्र जस्ता संवेदनशील क्षेत्रको चर्चा गर्छौँ प्रविधिमा पनि सीमितता छ।""  लेजर विमहरू लाइटनिङ रडहरू भन्दा धेरै परसम्म पुग्नसक्छन जसले सैद्धान्तिकरूपमा भन्दा नाटकीय ढङ्गले जमिनका सुरक्षित क्षेत्रहरूलाई विस्तार गरिदिन्छन्।  ""म ठान्छु कि ठूलो लेजरको सहयताले हामी सयौँ मिटर वा एक वर्ग किलोमिटरसम्मको क्षेत्रलाई सुरक्षा दिनसक्छौँ "" होउआर्ड भन्छन्।  उक्त परीक्षणको द्रूत क्यामेराले लिएको तस्बिर तर यो प्रणालीले काम कसरी गर्छ?  लेजरको प्रकाशको क्षमता वस्तुलाई छेडेर जान्ने सम्मको हुन्छ त्यही भएर लेजरले 'भर्चुअल' लाइटनिङ रडको भूमिका पनि खेल्न सक्छन्। उनीहरूले वायुलाई विद्युतीय रूपमा सम्वाहक बनाउन सक्छन्।   होउवार्ड भन्छन्  ""शक्तिशाली लेजरले यस्तो खालको प्रकाश उत्सर्जन गर्छन् जसले अक्सिजन र नाइट्रोजनका अणुहरूलाई हावामा छुट्टाछुट्टै बनाइदिन्छन् जसले त्यो हावालाई विद्युत प्रवाह हुनसक्ने बनाइदिन्छ।"" वैज्ञानिकहरूले २५ सय मिटर अग्लो स्वीस पर्वत सान्टिसलाई परीक्षण गर्ने थलो बनाएका थिए। उक्त थलो बिजुली चम्किएको निरीक्षण गर्न पहिलेदेखि प्रयोग हुँदै आएको थियो।  उक्त पाहाडको टाकुरामा एउटा टेलिकम्युनिकेशन कम्पनीको टावर पनि रहेको छ जसमा एउटा लाइटनिङ रड पनि छ। त्यो चट्याङबाट सर्वाधिक प्रभावित हुने युरोपको एउटा संरचनामा पर्छ। सन् २०२१ को जुनदेखि सेप्टेम्बरसम्म वैज्ञानिकहरूले द्रुत प्रकारका क्यामेराहरूको प्रयोग गरी उक्त टावरमा परेका चट्याङकाबारेमा तथ्याङ्क सङ्कलन गरेका थिए। आकाशतिर तेर्स्याइएको लेजर एक वर्षको परिणाम विश्लेषण गर्दा लेजरले चट्याङलाई ६० मिटर परसम्म तर्काएको वैज्ञानिकहरूले पाएका थिए। उक्त संरचनामा चट्याङ पर्नु अघिका चारवटै घटनामा लेजर संरचना अन गरिएको थियो।  ""त्यो ज्यादै रोचक परिणाम थियो र मेरो करिअरकै सबैभन्दा खुसीको क्षण थियो "" होउवार्ड स्वीकार गर्छन्।  तर हामीले लेजरलाई आकाशमा हानेर चट्याङलाई तर्काउने प्रविधि कार्यान्वयनमा ल्याएर लाइटनिङ रडहरूलाई विस्थापित गर्नुअघि धेरै कुरा गर्न बाँकी छ। उदाहरणका लागि अनुसन्धानकर्ताहरूले लामो दुरीसम्म लेजरहरूले चट्याङलाई डोर्‍याउन सक्छन कि सक्दैनन भन्ने निर्क्यौल गर्न बाँकी छ।  होउवार्ड भन्छन् उनको टोलीले नयाँ प्रविधिको वास्तविक प्रभावकारिता परीक्षण गर्न थप अनुसन्धानहरू गर्नु आवश्यक छ। ""तर हामीले विगतमा प्रयोगशाला परीक्षणमा के के देख्यौँ त्यो देखाएका छौँ। विगतमा लेजरलाई लाइटनिङ रडका रुपमा प्रयोग गर्न प्रस्ताव राख्ने वैज्ञानिकहरूलाई त्यो सम्भव छैन भनिएको थियो "" फ्रान्सेली भौतिकशास्त्रीले भने।   बेन्जामिन फ्र्याङ्कलिनको आविस्कारलाई अद्यावधिक गर्नुपर्ने समय भइसकेको छ ""तर त्यो बदलिरहेको छ किनभने लेजरहरू झन् झन् शक्तिशाली भइरहेका छन् र उनीहरूले हामीलाई त्यस्ता खालका परीक्षण गर्न दिइरहेका छन्।"" केही दशकअघि सबैभन्दा शक्तिशाली लेजरले एक सेकेन्डमा १० पटक प्रकाश उत्सर्जन गर्न सक्थ्यो। स्विटजरल्याण्डमा सन् २०२१ मा प्रयोग भएको लेजरले प्रति सकेन्ड १ ००० पटक प्रकाश उत्सर्जन गर्न सक्थ्यो। तर होउवार्डका अनुसार त्यसको मूल्य ज्यादै उच्च अर्थात् २ अर्ब डलर रहेको छ। अध्ययनहरूले जलवायु परिवर्तनका कारण विश्वभर चट्याङ्को सङ्ख्या अझ बढ्नसक्ने भविष्वाणी गरेका छन्। यस्तोमा बेन्जमिन फ्रयाङ्कलिनले लगभग ३ सय वर्ष अघि गरेको आविस्कारको विकल्प खोज्नु अत्यावश्यक बनिसकेको छ।  ""अहिले जुन अवस्था देखिएको छ  त्यसले विश्वभर असर पारिरहेको एउटा सुन्दर तर घातक प्रवृतिसँग जुझ्न हामी अझ राम्रोसँग तयार हुनुपर्छ भन्ने कारण हामीलाई दिएको छ "" ती भौतिकशास्त्रीको निष्कर्ष छ।   2023 बीबीसी। अन्य वेबसाइटका सामग्रीहरूका लागि बीबीसी जिम्मेवार छैन।  "
https://www.bbc.com/nepali/articles/c3g6j8pdr57o,समाजवादी चिन्तकको रूपमा चिनिन्छन् नेपाली कांग्रेसका नेता रामचन्द्र पौडेल।,"तनहुँ बाहुनपोखराका उनी २०१८ सालदेखि निरन्तर राजनीतिमा छन्। आफ्नो राजनीतिक यात्रा अवधिभर पटकपटक गरी उनले १५ वर्ष बन्दी जीवन बिताएका थिए।,कुनै समय दलको कार्यवाहक सभापति समेत बनेका पौडेलले उपप्रधानमन्त्रीसहित महत्त्वपूर्ण जिम्मेवारीहरू निर्वाह गरेका छन्। यद्यपि, उनी सन् २०१०/२०११ मा कयौँ पटक प्रधानमन्त्री बन्नका लागि एक्लो उम्मेदवार भए पनि हरेक पटक बहुमत ल्याउन नसकेकै कारण पराजित भए।,हाल प्रधानमन्त्री रहेका पुष्पकमल दाहाल प्रचण्डसँगै प्रधानमन्त्री पदका लागि उम्मेदवारी दिएका पौडेललाई अहिले राष्ट्रपतिको उम्मेदवार बनाउन उनै प्रचण्डले एमालेसँगको गठबन्धन तोड्ने निर्णय गरे।,पैडेलसँग २०५१ देखि २०५५ सम्म सभामुख रहनुको अनुभव छ। र, यही फागुन २५ गते हुने राष्ट्रपतीय निर्वाचनमा पौडेलका एक्लो प्रतिस्पर्धी बनेका छन् सभामुखकै जिम्मेवारी वहन गरी सकेका अर्का व्यक्तित्व- सुवासचन्द्र नेम्वाङ।,कुनै बेला (२०३५ सालदेखि २०५२ सालसम्म) नेपाल ल क्याम्पसमा पढाउँथे नेम्वाङ। सँगसँगै कानुन व्यवसायमा समेत सक्रिय रहेका उनले २०२८ साल देखि नै सुरु गरेको राजनीतिक यात्रामा कहिल्यै ‘ब्रेक’ लिएनन्। बरु २०५२ सालमै कानुन, न्याय तथा संसदीय मामिला मन्त्री भए।,कानुनी शैक्षिक तथा पेशागत पृष्ठभूमिका मानिस त्यसरी नीति बनाउने र निर्णायक तहमा पुग्नु राजनीतिक सेरोफेरोमा नौलो विषय थियो। तत्कालीन परिस्थितिमा त्यो परिवर्तनको सङ्केत पनि भएको कतिपय जानकारहरू बताउँछन्।,संविधान र कानुनबारे कलम चलाउने नेम्वाङ सभामुखहुँदै दुई वटै संविधानसभा अध्यक्ष रहे।,अहिले नेम्वाङ नेकपा एमालेको उपाध्यक्ष हुन्।,देश सङ्घीय लोकतान्त्रिक गणतन्त्र घोषणा भएपछि सन् २००८ मा रामवरण यादव पहिलो राष्ट्रपति बने। सन् २०१५ यता विद्यादेवी भण्डारी उक्त पदमा छिन्। उनी पहिलो महिला र नेपालको संविधान घोषणा भएपश्चात् निर्वाचित हुने पहिलो राष्ट्रपति हुन्।,पूर्व सभामुखको हैसियतमा राष्ट्रपतिका दुवै दाबेदारहरूले कतिपय अवस्थामा राजनीतिक दल र विचारधाराबाट अलग रहेर काम गरेको हुनसक्ने सम्भावना रहने राजनीतिक विश्लेषकहरू बताउँछन्। ,इलामको सुन्तलाबारीका सुवासचन्द्र नेम्वाङ बिसं २०२८ सालमा इलामको स्वतन्त्र विद्यार्थी यूनियनका सभापति बनेपछि कम्युनिस्ट राजनीतिमा उदाएका हुन्। बिसं २०३३ सालमा राजनीतिक मुद्दामा केन्द्रीय कारागारमा थुनामा रहँदा उनी तत्कालीन कोअर्डिनेशन केन्द्र मालेबाट मूलधारको राजनीतिमा आएका थिए।,अहिले इलाम २ बाट प्रतिनिधिसभा सदस्य चुनिएका उनले संविधान निर्माण प्रक्रियामा “धेरै ठूलो भूमिका निर्वाह गरेको” विचार छ काठमाण्डू विश्वविद्यालयमा कानुनका प्राध्यापक डा. विपिन अधिकारीको।,“त्यो ठाउँमा नेम्वाङ नभएको भए दुवै संविधानसभाको उपलब्धि देखिन्थ्यो या देखिँदैनथ्यो भन्ने कुरा शङ्कास्पद रहन्छ। उनले कुशल नेतृत्वदायी भूमिका निर्वाह गरेका हुन्,“ उनले भने।,उनले राजनीतिक अडान तेर्साएर प्रक्रिया अवरुद्ध नगराएको र कठोर विचारधारा नबोकेको अधिकारीको मत छ।,धेरै मानिससँग संवादमा रहनु र सबैको कुरा सुन्नुलाई नेम्वाङको सबल पक्षका रूपमा व्याख्या गर्छन् अर्का राजनीतिक विश्लेषक राजेन्द्र महर्जन। तर, उनको राजनीतिक भूमिका प्रश्नरहित नभएको उनको तर्क छ।,“सौम्य व्यक्तित्व भएका उनलाई राजनीतिक रूपमा हेर्दा चाहिँ प्रश्नको पर्याप्त ठाउँ छ,” उनले भने।,विशेषगरी नेकपा एमाले अध्यक्ष केपी शर्मा ओलीसँगको निकटताका कारण नेम्वाङमाथि दल वा व्यक्ति विशेषको दबाब पर्न सक्ने बताउँछन् महर्जन।,उनले बीबीसीसँग भने,“उनको सभामुखको भूमिका नै विवादास्पद रह्यो। संविधान निर्माणबारे दलहरूबीच भएको १६ बुँदे सहमतिलाई कानुनी जामा उहाँले नै लगाउनु भएको हो। र, त्यो संविधानप्रति असन्तुष्टहरूले अझै प्रश्न गरिरहेकै छन्।”,रामचन्द्र पौडेललाई राजनीतिक रूपमा कुनै गलत अभ्यासहरूमा नजोडिएका ‘तटस्थ व्यक्तित्व’को रूपमा व्याख्या गर्छन् प्राध्यापक डा. विपिन अधिकारी।,“राजनीतिक वृत्तमा उनलाई सकारात्मक रूपमा नै हेरिन्छ। हालसम्म नकारात्मक चर्चामा आएका छैनन्,” उनले भने।,धेरैले रुचाएको “आदर्श मानिस” भए पनि संस्थाभित्र सङ्गठन बिस्तारमा भने पौडेल कमजोर रहेको अधिकारीको तर्क छ।,“भूमिका पाउँदा निर्वाह गर्न सक्ने तर पार्टीभित्रै दह्रो पकड भएको मानिस भने होइनन्,” उनी भन्छन्।,“सङ्गठन बनाउन नसक्दा दलभित्रै राम्रो विचारले मात्र ठाउँ पाउँदैन। राष्ट्रिय मेलमिलापको नीति लागू गर्ने क्रममा पौडेलसहित उनी निकट नेताहरू विचलित हुनु त्यसको एउटा उदाहरण हो।”,पार्टीकै नेतालाई राष्ट्रपति बनाउने प्रवृत्तिले जनअपेक्षा पूरा नगर्ने दाबी गर्छन् पूर्वसभामुख दमननाथ ढुङ्गाना।,“दुई जनामध्ये एक जना त त्यो आसनमा पुग्नु हुन्छ। तर, उहाँहरू दलको नेता हुनुन्छ र अहिले दलहरूले जनताप्रतिको उत्तरदायित्व त्यति पूरा नगरेको आम धारणा छ। एक किसिमको वितृष्णा बढ्दो छ,” उनले भने।,दलहरूले राजनीतिक परिवर्तनका लागि गरेको प्रतिबद्धता र व्यवहारमा लागू गरिरहेको वास्तविकतामा ठूलो अन्तर रहेको उनी बताउँछन्। ,भन्छन्,“त्यो खाडल पुर्ने प्रयास कसैले गरिरहेको छैन। खाली सत्ता, सत्ता, सत्ता... त्यहाँ पुगेर के त? खाली आर्थिक अवस्था नाजुक हुँदै गइरहेको छ। युवाहरू विदेश गइरहेका छन्। निराशा बढिरहेको छ।”,यस्ता यावत् समस्या सम्बोधन गर्न सक्षम मानिसले स्वस्थ प्रतिस्पर्धा गरे पनि दलकै मानिस राष्ट्रपतिको उम्मेदवार हुनु उचित नभएको उनको ठहर छ।,राष्ट्रपतिको योग्यताबारे विमर्श भइरहँदा यो पद समावेशी हुनु पर्नेबारे पनि कतिपयले चर्चा गरेका छन्। राष्ट्रपतिमा निर्वाचित भए नेम्वाङ मुलुकको सर्वोच्च ओहदामा पुग्ने पहिलो जनजाति हुनेछन्।,तर उनले जनजाति वा पहिचानको आन्दोलनमा, उत्पीडनको मुद्दामा “खासै योगदान नपुर्‍याएको” विश्लेषक महर्जन बताउँछन्।,“हामी समावेशी छौँ भनेर कसैको अनुहार देखाइएला तर पहिचानको आन्दोलनको सन्दर्भमा नेम्वाङको भूमिका सकारात्मक छैन,” उनले भने।,“त्यसैले कसैको अनुहार वा नाक नक्सा वा आँखा देखाएर समावेशी भइँदैन। कसैको प्रतिनिधित्व हुँदैन। एजेन्डा कति बोकेका छन् भन्ने कुरा महत्त्वपूर्ण हुन्छ।”,राष्ट्रपति विद्यादेवी भण्डारीको कार्यकाल आगामी फागुन २८ गते र उपराष्ट्रपति नन्दबहादुर पुनको कार्यकाल चैत ३ गते सकिँदै छ।,संविधानअनुसार नेपालको राष्ट्रप्रमुखका रूपमा राष्ट्रपति रहन्छन्। राष्ट्रपतिको अनुपस्थितिमा राष्ट्रपतिको कार्यभारसमेत सम्हाल्ने जिम्मेवारी उपराष्ट्रपतिले पाउँछन्।,2023 बीबीसी। अन्य वेबसाइटका सामग्रीहरूका लागि बीबीसी जिम्मेवार छैन।, ",
https://www.bbc.com/nepali/news-64609054,टर्कीमा नयाँ बनेका बहुतल्ले आवासीय भवनहरू समेत भूकम्पका कारण ढलेपछि मानिसहरू आक्रोशित भएका छन्। ,"बीबीसीले भग्नावशेषमा परिणत भएका तीन वटा नयाँ भवनहरूको जाँच गरेर भवन सुरक्षामा तीनले उजागर गरेका पक्षहरू पत्ता लगाउने प्रयास गरेको छ। ,दक्षिणी टर्की र उत्तरी सिरियामा ७.८ र ७.५ म्याग्निच्युडका दुईवटा ठूला भूकम्पहरूले हजारौँ मानिसहरूको ज्यान लिनुका साथै सबैखाले भवनहरू जमिनसम्मै भत्काइदिएको छ। ,यहाँको भूकम्पमा सबैभन्दा नयाँ केही भवनहरू पनि ढलेपछि भवन सुरक्षाको मापदण्डबारे केही जरुरी प्रश्नहरू उठेका छन्।,आधुनिक निर्माणको प्रविधि अनुसार निर्माण भएका भवनहरूमा यो हदसम्मको धक्काबाट ठूलो क्षति हुन नहुने हो। ,यसअघिका भूकम्पपछि बनेका मापदण्डहरूका कारण यो देशमा नयाँ भवनहरूमा यो सुरक्षा सुनिश्चित भएको हुनुपर्ने हो। ,बीबीसीले अध्ययन गरेका तीनवटा मध्ये पहिलो भवनको सामाजिक सञ्जालमा आएका भिडिओहरूमा मानिसहरू चिच्याइरहेको र जोगिन दौडिरहेको देखिन्छ। ,मलाट्यामा रहेको भवनको तल्लो आधा भाग भत्कँदै गरेको देखिन्छ र माथिल्लो भाग कोल्टे परेर अडिन्छ। ,यो बहुतले आवासीय भवन 'अपार्टमेन्ट' गत वर्ष मात्रै बनेको हो। ,सामाजिक सञ्जालमा राखिएका भवनका यसअघिका विज्ञापनहरूमा यो भूकम्प प्रतिरोधी मापदण्ड अनुसार बनेको दाबी गरिएको छ। ,यसमा प्रयोग भएका सबै सामग्री र काम ""उच्च गुणस्तरका"" भएको विज्ञापनमा दाबी गरिएको छ। ,यसको आफ्नै विज्ञापन भने अहिले अनलाइनमा उपलब्ध छैनन् तर सामाजिक सञ्जालमा राखिएका स्क्रीनसट र भिडिओहरूबाट यही कम्पनीको विज्ञापन भएको ठम्याउन सकिन्छ। ,हालै बनेको मतलब यो सन् २०१८ मा अद्यावधिक गरिएको नयाँ भवन निर्माण मापदण्ड अनुसार बनेको हुनुपर्छ। ,यो मापदण्डमा भूकम्पको जोखिमयुक्त क्षेत्रमा बन्ने नयाँ संरचनाहरूमा उच्च गुणस्तरको कङ्क्रिटलाई स्टिलको डन्डी प्रयोग गरेर मजबुत बनाउनुपर्ने भनिएको छ। ,भवनमा प्रयोग हुने पिल्लरको लहर र बीमहरू पनि भूकम्पको प्रभाव कम गर्न सक्नेगरी राखिनुपर्ने नियम छ। ,बीबीसीले यो भवन निर्माणमा प्रयोग भएको मापदण्ड पुष्टि गर्न सकेको छैन। ,तस्बिरहरूले तटीय सहर स्केन्दोरुनमा हालै बनेको अर्को अपार्टमेन्ट भवनको पनि धेरै भाग भत्किएको देखाएका छन्। ,सोह्र तल्ले उक्त भवनको अगाडी र छेउपट्टिको भाग पूरै भत्किएका छन् भवनको एउटा भाग मात्रै ठाडो अडिएको छ। ,निर्माण कम्पनीले भवनको प्रवर्द्धनका लागि प्रयोग गरेको तस्बिरसँग उक्त भत्किएको भवनको तस्बिरलाई बीबीसीले तुलना गरेर हेर्दा एउटै देखिएको छ। ,यो भवन सन् २०१९ मा निर्माण सकिएको देखिन्छ। ,यसको अर्थ उक्त भवन पनि नयाँ मापदण्ड अनुसार बनेको हुनुपर्छ। ,बीबीसीले भवन निर्माण गर्ने कम्पनीसँग सम्पर्क गरे तापनि कुनै जवाफ पाएन।  ,बीबीसीले पुष्टि गरेको एन्टाकीयाको अर्को भवनको तस्बिरमा पनि नौ तले भवनको अधिकांश भाग भग्नावशेष भएको छ। ,यसमा निर्माणकर्ताको नाम पनि देखिन्छ: 'गुक्लु बाची'। ,हामीले उक्त भवनको उद्घाटन समारोहको भिडिओ भेट्यौँ जसले यसको निर्माण सन् २०१९ को नोभेम्बरमा सकिएको पुष्टि गर्छ। ,उक्त भिडिओमा निर्माणकर्ताले यो परियोजना निर्माणको गुणस्तरका दृष्टिले समेत विशेष रहेको दाबी गरेको छ। ,बीबीसीको जिज्ञासामा यसका निर्माताले भनेका छन्, ""मैले बनाएका सयौँ भवनहरूमध्ये दुर्भाग्यवश र दुखद् रूपमा दुई वटा भत्किएका छन्।"",उनले भूकम्पको ठूलो धक्काका कारण यो सहरका लगभग सबै भवन ढलेको दाबी गरेका छन्।  ,कडा भूकम्प प्रतिरोधी मापदण्ड लागु भएको क्षेत्रमा धेरै भवनहरू ढलेपछि टर्कीका धेरै मानिसहरूले भवन निर्माण गुणस्तरबारे प्रश्न गरिरहेका छन्। ,भूकम्प शक्तिशाली भए पनि राम्रोसँग बनाइएका भवनहरूले यसको धक्का बहन गर्न सक्नुपर्ने विज्ञहरू बताउँछन्। ,""यो भूकम्पको धक्का निकै ठूलो भए पनि राम्रोसँग बनाइएका भवनहरू ढाल्ने किसिमको थिएन,"" लन्डनस्थित युनिभर्सिटी कलेजका विज्ञ डेभिड एलेक्जान्डरले भने। ,""धेरै ठाउँमा धक्काको स्तर अत्यधिक मापन भएको ठाउँमा भन्दा कम थियो। त्यस कारण हामी के निष्कर्ष निकाल्न सक्छौँ भने भत्किएका हजारौँ घरहरूमध्ये अधिकांशले निर्माण मापदण्ड पूरा गरेका थिएनन्।"" ,सन् १९९९ मा देशको उत्तर पश्चिमी भूभागमा भूकम्पले १७,००० मानिसहरूको ज्यान लिएपछि भवन निर्माणको मापदण्डमा कडाइ गरिएको छ। ,तर कुनै मापदण्डहरूको कार्यान्वयन कमजोर छ। ,""अर्को पक्ष के पनि हो भने भइरहेका भवनहरूको सबलीकरण पनि निकै काम भएको छ र नयाँ भवनहरूमा पनि मापदण्ड पालना न्यून छ,"" प्राध्यापक एलेक्जान्डरले भने। ,बीबीसीका मध्यपूर्व संवाददाता टम बेटमनले दक्षिणी सहर अडानामा कुरा गरेका कतिपयले भत्किएकामध्ये एउटा भवन २५ वर्षअघिको भूकम्पमा पनि चर्किएको तर राम्रोसँग सबलीकरण नगरी छोडिएको बताएका छन्। ,ठूल्ठूला भूकम्प आइरहने विगत भए पनि जापानजस्ता देशहरूमा दशौँ लाख मानिसहरू घना जनसङ्ख्या भएको क्षेत्रमा अग्ला भवनहरूमा बसिरहेका छन्। ,यसले पनि भूकम्प प्रतिरोधी निर्माणको मापदण्ड पालनाले कसरी मानिसहरूलाई विपद्‍बाट जोगाउन सकिन्छ भन्ने देखाउँछ। ,भूकम्प सम्बन्धी सुरक्षाको मापदण्ड भवनको प्रयोग र भूकम्पको जोखिमयुक्त क्षेत्रसँगको दूरीका कारण फरकफरक हुनसक्छ। ,जसमा सामान्य सुदृढीकरणदेखि भवन भरी जडान हुने मोसन ड्याम्परहरूसम्म पर्दछन्। ,कतिपय भवनहरूलाई जमिनमा हुने कम्पनबाट अलग गर्न भवनको मुनि पट्टी झट्का अवशोषक राख्ने गरिन्छ। ,टर्कीमा सरकारले भवन निर्माणको मापदण्ड पालना नगरेका भवनहरूलाई निश्चित जरिवाना लिएर सुरक्षा प्रमाणपत्र दिने गरेको छ। ,सन् १९६० देखि सुरु गरेर सन् २०१८ सम्म यस्तो प्रचलन कायम रह्यो। ,आलोचकहरूले यस्तो छुट दिने प्रचलनले भूकम्प जस्ता विपत्तिमा जोखिम बढाउन सक्ने भन्दै लामो समयदेखि चेतावनी दिँदै आएका छन्। ,भूकम्प प्रभावित दक्षिणी टर्कीमा ७५,००० भवनहरूले यस्तो छुट पाएको इन्जिनियरहरूको एउटा संस्थाले जनाएको छ।,पछिल्लो भूकम्प आउनुभन्दा केही दिन अघिसम्म पनि टर्कीका सञ्चारमाध्यमले थप भवनहरूलाई यस्तो छुट दिन तयार गरिएको नयाँ कानुन संसद्‌मा स्वीकृतिका लागि पठाइएको उल्लेख गरेका थिए। ,एकजना भूगर्भविद्ले भने भूकम्पको उच्च जोखिम रहेका क्षेत्रमा यस्तो छुट दिने कानुन पारित भए त्यो ""अपराध"" हुने चेतावनी दिएका थिए। ,बीबीसी टर्कीसले प्राप्त गरेको प्रतिवेदनले सन् २०२० मा घातक भूकम्प गएको इजमिर प्रान्तमा ६,७२,००० भवनहरूले यस्तो छुट प्राप्त गरेको देखाएको थियो। ,उक्त प्रतिवेदनले त्यहाँको वातावरण र सहरीकरण मन्त्रालयलाई उद्धृत गर्दै सन् २०१८ मा करिब एक करोड ३० लाख भवनहरू मापदण्ड उल्लङ्घन गरेर निर्माण गरिएको उल्लेख गरेको थियो। ,बीबीसीले भवनको गुणस्तरबारे राखेको जिज्ञासामा वातावरण र सहरीकरण मन्त्रालयले आफ्नो प्रशासनले बनाएका कुनै पनि भवन नभत्किएको र भूकम्प गएका स्थानमा क्षतिको मूल्याङ्कनका कामहरू धमाधम भइरहेको जवाफ दिएको छ। ,2023 बीबीसी। अन्य वेबसाइटका सामग्रीहरूका लागि बीबीसी जिम्मेवार छैन।, ",
https://www.bbc.com/nepali/news-64755884,"परिवारमा नयाँ बच्चा जन्मिँदा मादलको तालले स्वागत र कोही बितेमा बिदाइ पनि मादलको तालबाटै।,अनि यो पनि,:","त्यस्तो परम्परा भएको समुदायमा जन्मिएका खर्कबहादुर बुढामगरको ध्याउन्न मादल बजाउँदै नाच्ने र गाउने भयो।,गाउँघरमा मादल बजाउँदै नाच्दै गर्दा धोको नमेटिएपछि उनी लागे राजधानीतिर- २०४३ सालमा।  ,रेडियो नेपालमा लोकगायन प्रतिस्पर्धामा तेस्रो स्थान हात लागेपछि वाद्यवादन उनको झन् बढी प्रिय भयो।  ,विसं२०४५ सालतिर राष्ट्रिय नाचघरमा कलाकारका रूपमा छानिएपछि उनी मादल प्रशिक्षकका रूपमा झुल्किए। ,उनलाई परिवेशले मादल सिकायो औपचारिक गुरु कोही थिएनन्। उनले हजारौँलाई मादल सिकाउँदै आएका छन्।,खासमा उनलाई मादल बजाउनभन्दा पनि मन पर्ने काम हो नाच्नु र गाउनु।   ,विभिन्न लोकप्रिय लोकगीतमा मादल बजाएका उनी ‘डिस्टोनिया’ नामको स्नायुप्रणालीसम्बन्धी एक दुर्लभ रोगले पीडित बन्न पुगे।,सौभाग्यबस, नेपालमै उनको रोगको उपचार भयो।,नेपालका न्यूरोसर्जनहरूले उनलाई अपरेशन थिएटरमा मादल बजाउँदै शल्यक्रिया गरेका थिए, जुन सफल भयो।  ,त्यसपछि आफू सङ्गीतकर्ममा झन् दत्तचित्त बनेको उनी बताउँछन्।,गत वर्षमात्रै राष्ट्रिय नाचघरबाट अवकाश लिए पनि हाल उनी नाचघरमै मादल बजाउन सिकाउँछन्।,केही दिन अघि शिवरात्रि तथा सेना दिवसमा एकसाथ ५५५ वटा मादल बजाउन उनले सैनिक जवानलाई तीन महिनामा पोख्त बनाएको उनी बताउँछन्। ,तर सामाजिक सञ्जालमा सुरक्षाकर्मीले  सिँगारिएको मादल बजाउनु फजुलको खर्च भन्दै कतिपयले नेपाली सेनाको आलोचना गरेका छन्। ,हेर्नुहोस् कमल परियारले बनाएको यो भिडिओ।,2023 बीबीसी। अन्य वेबसाइटका सामग्रीहरूका लागि बीबीसी जिम्मेवार छैन।, ",
https://www.bbc.com/nepali/articles/cx09w33p17vo,नेकपा एमाले लगायतको समर्थनमा प्रधानमन्त्री बनेका नेकपा माओवादी केन्द्रका अध्यक्ष प्रचण्डले विपक्षमा रहेका नेपाली कांग्रेस र नेकपा एकीकृत समाजवादी सहितको बैठक आयोजना गरे।,"राष्ट्रपतिमा राष्ट्रिय सहमति गर्नुपर्ने अडान लिएका प्रचण्डले बैठकमा माधवकुमार नेपाललाई राष्ट्रपतिमा प्रस्ताव गरेको समाजवादीका नेता प्रकाश ज्वालाले जानकारी दिए।,नेता नेपाललाई राष्ट्रपति बनाउन सुरुमा एमालेले प्रस्ताव अघि सारेको बताइएको छ।,तर नेता ज्वालाका अनुसार जनता समाजवादी दल (जसपा) समेत सहभागी चार दलको बैठकमा पुरानो गठबन्धन बिउँताउने सहमति भएको छ, “राष्ट्रपतिमा कुरा टुङ्गिएको छैन, जे होस् सँगसँगै जाने सहमति भयो।”,जसअनुसार कांग्रेस, माओवादी, एकीकृत समाजवादी, जसपा समेतको पुरानो गठबन्धन बन्ने छ।,‘संसद्‌मा रहेको उपस्थितिका आधारमा शक्ति बाँडफाँट’ हुने बैठकमा सहभागी लोसपा नेता राजेन्द्र श्रेष्ठको विश्वास छ।,उनको भनाइले कांग्रेसलाई राष्ट्रपति दिने गरी सहमति हुने सङ्केत दिन्छ। कांग्रेस नेताहरूका अनुसार त्यसले औपचारिक रूप लिएमा शनिवार बस्ने बैठकले रामचन्द्र पौडेललाई उम्मेदवार बनाउने छ।,एमाले अध्यक्ष ओलीले नेता नेपाललाई राष्ट्रपतिमा अघि सार्न तयार रहेको खबरपछि एकीकृत समाजवादी पनि अग्रसर भएको हो।,अब उनलाई आलोपालो गर्दै एक वर्ष प्रधानमन्त्री बनाउन सकिने सहमति हुने विकल्पबारे पनि छलफल भइरहेको बताइन्छ।,तर नेता श्रेष्ठका भनाइमा त्यसबारे विस्तृत छलफल भइसकेको छैन। नेताहरूले हाललाई राष्ट्रपतिमै केन्द्रित भएको बताएका छन्।,एमाले अध्यक्ष ओलीसँग कुरा गर्नुअघि प्रचण्डले एमालेलाई मान्य हुने गरी कांग्रेस बाहेकको राष्ट्रपति बनाउन खोजेको सन्देश दिएका छन्।,तर नेपाललाई कांग्रेसले स्वीकार नगरेपछि अब प्रचण्डले एमालेको साथ खोज्ने प्रयास अन्तिमसम्म गर्ने ठानिएको छ।,माओवादी नेता हरिबोल गजुरेलका अनुसार यसअघिको भेटमै प्रचण्डले कांग्रेसलाई राष्ट्रपति दिएर आफूहरूबीच आलोपालो सरकार चलाउने प्रस्ताव राखिसकेका छन्।,पुरानो गठबन्धनको बैठकमा सरकारबारे आलोपालोको औपचारिक निर्णय नगरी प्रचण्डले एमालेका निम्ति त्यही विकल्प अन्तिमसम्म खुला राख्ने ठानिएको छ। त्यो स्वीकार गरेमा एमाले सरकारमा रहिरहने बाटो खुल्ने छ।,तर एमालेका निम्ति ‘प्रचण्डले सहमति तोड्दाको पीडा पचाएर राष्ट्रपतिमा कांग्रेसलाई समर्थन गर्न राजनीतिक र नैतिक अप्ठेरो पर्ने’ एक थरी ठान्छन्।,‘गृह मन्त्रालय नदिएर राष्ट्रिय स्वतन्त्र पार्टीलाई सरकार छाड्न बाध्य पारे जस्तै राष्ट्रपति नदिएर अपमानित गर्दै एमालेलाई पनि त्यही अवस्थामा धकेल्ने’ प्रधानमन्त्री प्रचण्डको उद्देश्य रहेको उनीहरूको विश्लेषण पाइन्छ।,एमालेको समर्थन लिएर अचानक प्रधानमन्त्री बनेका र राष्ट्रिय सहमतिको अडान लिएका प्रचण्डसमेत संलग्न बैठकबाट ‘पुरानो गठबन्धन बिउँताउने सहमति’ बाहिर आउनुले पनि त्यो विश्लेषणलाई थप बल दिएको देखिन्छ।,एमालेबाहेकका दलहरूबीच भइरहेका बैठकहरूका सम्बन्धमा नेकपा एमालेका नेता पृथ्वी सुब्बा गुरुङले वर्तमान सत्ता गठबन्धन टुट्न पनि सक्ने सम्भावना देखिएको टिप्पणी गरे।,तर राष्ट्रपतिमा माओवादीले कांग्रेसलाई सघाए पनि एमाले सरकारमा रहिरहन्छ वा रहँदैन भन्नेबारे कुनै छलफल नभएको बताए।,उनले भने, “भोलि (शनिवार) बस्ने बैठकले त्यसबारे निर्णय गर्न सक्छ।”,कांग्रेससँगको समीकरण बन्न नदिन राष्ट्रपतिमा नेता नेपाललाई अघि सार्ने एमाले अस्त्र करिब निष्प्रभावी बनेको देखिएको छ। अब पनि अर्को अस्त्र बाँकी छ?,कतिपयले एमाले र नेकपा माओवादी केन्द्रबीच एकीकरणपछि बनेको नेकपा बिउँताउने प्रस्ताव स्वीकार गरेमा बहसले फेरि नयाँ मोड लिन सक्ने ठानेका छन्।,कतिपय एमाले नेताहरू त्यसो गरेर भए पनि गठबन्धन जोगाउनु पर्ने पक्षमा देखिन्छन्। त्यो सम्भावना स्वयम् ओली र प्रचण्डको रुचिमा निर्भर हुने ठानिन्छ।,तर ओलीले पत्रकारहरूसँग भनेका छन्, “भोलि मनोनयन हुन्छ, एमालेको (उम्मेदवार) हुन्छ भन्ने त हामीले पुस १० गते नै टुङ्गो लगाएर बसेका छौँ। अरू घटनाक्रम थाहा छैन।”,2023 बीबीसी। अन्य वेबसाइटका सामग्रीहरूका लागि बीबीसी जिम्मेवार छैन।, ",
https://www.bbc.com/nepali/articles/cl7jnl81221o,गत ज्यानुअरी महिनामा एक भारतीय युवक एउटी पाकिस्तानी युवतीलाई गैरकानुनी रूपमा भारत प्रवेश गर्न र नक्कली परिचयपत्र बनाउन सहयोग गरेको आरोपमा पक्राउ परे। ,"ती युवती उनकी श्रीमती हुन्। ,भारतका २१ वर्षीय मुलायम सिंह यादव र पाकिस्तानकी १९ वर्षीया इकरा जीवानीको सन् २०२० ताका कोभिड महामारी फैलिएका बेला अनलाइन  लुडो खेल्ने क्रममा चिनजान भएको थियो। ,पछि उनीहरू प्रेममा परे। सँगै बस्न आफूहरूलाई कठिन हुनेछ भन्ने दुवै जनालाई  थाहा थियो।,भारत र पाकिस्तानबीच तिक्ततापूर्ण सम्बन्ध छ।  ,सन् १९४७ मा भारत स्वतन्त्र भएपछि भारत-पाकिस्तान विभाजन भएको थियो। त्यसयता यी दुई छिमेकीहरूबीच तीन पटक युद्ध भइसकेको छ।,गत सेप्टेम्बर महिनामा मुलायम र इकराले नेपालमा भेट गरे। नेपालमै उनीहरूले बिहे पनि गरे। ,त्यसपछि उनीहरू कर्नाटक राज्यको राजधानी ब्याङ्लोर गए अनि त्यहीँ बस्न थाले। ,तर ज्यानुअरीमा उनीहरूको खुसीमा वज्रपात भयो। ,गैरकानुनी रूपमा भारत प्रवेश गरेको भन्दै जीवानीलाई हिरासतमा लिइयो। यादव पनि पक्राउ परे। उनलाई जालसाजी गरेको र आवश्यक कागजपत्रबिनै विदेशी  नागरिकलाई आश्रय दिएको अभियोग लगाइयो।,जीवानीलाई गत साता भारतबाट निष्काशन गरेर पाकिस्तान  पठाइएको छ। यादव ब्याङ्लोरको एउटा जेलमा छन्। ,मुलायम सिंह यादवको परिवार उत्तर प्रदेशमा बस्छ। परिवारजनहरू उनी पक्राउ परेपछि आत्तिएका छन्। उनीहरू भन्छन् - यो त त्यो जोडीको प्रेमकथा मात्र हो।﻿,उनका भाइ जीतलालका अनुसार परिवारले छोरा मुलायम र बुहारी इकरा घर फर्कून् भन्ने चाहेको छ। ,""हामी पाकिस्तान र भारतबीचको अवस्था बुझ्छौँ तर उनीहरूले गरेको भनेको प्रेम मात्र हो।"",“गैरकानुनी रूपमा भारत प्रवेश गरेको र जाली कागजपत्र बनाएको कुराबाहेक यो एउटा प्रेमकथाजस्तो मात्र देखिन्छ,” ब्याङ्लोरस्थित एक वरिष्ठ प्रहरी अधिकारीले नाम उल्लेख नगर्ने सर्तमा भने।,यादवकी आमा शान्ति देवीले दुवै देशका सरकारले यो जोडीको पुनर्मिलन गराउन  सहयोग गर्न सक्ने आशा राखेकी छन्।,“उनी मुस्लिम वा पाकिस्तानी जे भए नि हामीलाई कुनै समस्या छैन। उनी हाम्री बुहारी हुन्। उनको हामी राम्रो रेखदेख गर्नेछौँ।"",यादव ब्याङ्लोरस्थित एक आईटी कम्पनीका लागि सुरक्षागार्डका रूपमा काम गर्थे। जीवानी पाकिस्तानको हैदराबाद सहरमा विद्यार्थी थिइन्।,अनलाइन भेट भएपछि उनीहरूले ""लङ-डिस्टेन्स"" सम्बन्ध बनाए। तर जीवानीलाई घरबाट चाँडै बिहे गर्ने दबाव परेको थियो। ,यादवको सुझावअनुसार उनी पाकिस्तानबाट दुबई हुँदै नेपाल आइन्। ,प्रहरीका अनुसार उनीहरू दुई जनाले हिन्दू परम्पराअनुसार नेपालको एउटा मन्दिरमा बिहे गरेका थिए।,त्यसपछि उनीहरू पटना हुँदै भारत गए। ,तर जीवानीसँग भारतमा बस्नका लागि आवश्यक कागजपत्र थिएन। यादवले उनका लागि भारतीय परिचयपत्र दिलाउन नक्कली आधारकार्डको व्यवस्था गरेको प्रहरीको भनाइ छ।,प्रहरीका अनुसार यादव प्रत्येक दिन काम गर्न बाहिर जान्थे र जीवानी घरमै बस्ने गर्थिन्। ,उनी आफ्नी आमालाई ह्वाट्स्यापमा फोन गरिरहन्थिन्। त्यसकै आधारमा प्रहरी उनी भए ठाउँ पुग्यो।,ब्याङ्लोरका प्रहरी अधिकारीहरूका अनुसार उनीहरू गत महिना उच्च सतर्कतामा थिए। दुईवटा ठूला अन्तर्राष्ट्रिय कार्यक्रम - एअरो इन्डिया एअर शो र जी२० अर्थमन्त्रीहरूको बैठक - फेब्रुअरीमा  हुने तय भइसकेको थियो। ,थप अनुसन्धानपछि जीवानीलाई गैरकानुनी रूपमा भारत प्रवेश गरेकोमा पक्राउ गरियो र फरेनर्स रिजन रजिस्ट्रेशन अफिसमा ज्यानुअरी २० का दिन बुझाइयो। त्यसपछि फेब्रुअरीमा उनलाई पाकिस्तान फिर्ता पठाइयो। ,""अहिलेसम्म उनलाई गैरकानुनी रूपमा भारत प्रवेश गरेकोबाहेक अरू कुनै आरोप लगाइएको छैन,"" ब्याङ्लोरको ह्वाइटफील्ड डिस्ट्रिक्टका डेप्यूटी प्रहरी कमिश्नर एस गिरीशले बीबीसीलाई बताए।,""तर अनुसन्धान जारी छ""। ,बीबीसीले जीवानी वा उनको पाकिस्तानस्थित परिवारसँग प्रतिक्रिया लिन सकेको छैन। ,यो साताको सुरुतिर पीटीआई न्यूज एजेन्सीले उनका बाबुले जीवानी घर पुगेको र यो विषयमा बोल्न नचाहेको उल्लेख गरेको थियो।,2023 बीबीसी। अन्य वेबसाइटका सामग्रीहरूका लागि बीबीसी जिम्मेवार छैन।, ",
https://www.bbc.com/nepali/articles/c4nj2k2ldddo,,"आठवटा विभिन्न दलको समर्थनमा कांग्रेसका रामचन्द्र पौडेलले मनोनयन दर्ता गराएका हुन्।,आगामी २५ गतेका लागि तय गरिएको राष्ट्रपति निर्वाचनमा दुई जना पूर्वसभामुखबीच प्रतिस्पर्धा हुने भएको छ।,नेपाली कांग्रेसका नेता रामचन्द्र पौडेल र नेकपा एमालेका नेता सुवासचन्द्र नेम्वाङले राष्ट्रपतिका लागि शनिवार उम्मेदवारी दर्ता गराएका छन्। दुवैजना पूर्व सभामुख हुन् भने नेम्वाङ संविधानसभाका अध्यक्ष समेत भएका थिए।,पौडेलको प्रस्तावक र समर्थकमा आठ दलका नेता छन् भने नेम्वाङको प्रस्तावक र समर्थकमा नेकपा एमालेका सांसदहरू मात्रै रहेका छन्।,उम्मेदवारी दर्ताका लागि पौडेल प्रधानमन्त्री पुष्पकमल दाहालसँगै संसद् भवन परिसर नयाँ बानेश्वरमा स्थापना गरिएको निर्वाचन कार्यालय पुगेका थिए।,पौडेलको प्रस्तावकमा कांग्रेस सभापति शेरबहादुर देउवा, नेकपा एकीकृत समाजवादीका अध्यक्ष माधव कुमार नेपाल, नेकपा माओवादी केन्द्रका वरिष्ठ उपाध्यक्ष नारायणकाजी श्रेष्ठ, जनता समाजवादी पार्टीका नेता अशोक कुमार राई र जनमत पार्टीका अब्दुल खान छन्।,समर्थकमा लोकतान्त्रिक समाजवादी पार्टीका महन्थ ठाकुर, कांग्रेसका पूर्णबहादुर खड्का, नागरिक उन्मुक्ति पार्टीकी रञ्जिता श्रेष्ठ, राष्ट्रिय जनमोर्चाका चित्रबहादुर केसी र माओवादीका हितराज पाण्डे छन्।,यसअघि शनिवार बसेको कांग्रेसको केन्द्रीय कार्यसम्पादन समितिको बैठकले पौडेललाई राष्ट्रपतिको उम्मेदवार बनाउने निर्णय गरेको थियो। ,मनोनयन दर्तापछि पौडेलले आफूले सर्वसम्मत राष्ट्रपति हुन पहल गर्ने बताए।,“संविधानको अक्षर र भावनालाई अक्षरशः पालना गर्ने मेरो कर्तव्य हुन्छ,” आफू निर्वाचित भएको अवस्थामा गर्ने कामबारे प्रतिबद्धता जनाउँदै उनले भने।,“गणतन्त्रलाई संस्थागत गर्ने चुनौती छ म संविधानको रक्षा गर्ने, सार्वभौमसत्तालाई बलियो गर्ने राष्ट्रिय एकता र अखण्डता बलियो बनाउने काम गर्छु।”  ,एमाले अध्यक्ष ओली नेताहरूसहित नेम्वाङको उम्मेदवारी दर्ता गराउन पुगेका थिए,नेम्वाङको उम्मेदवारीमा पार्टी अध्यक्ष केपी ओली सहित नेताहरू पृथ्वीसुब्बा गुरूङ, गोकर्णराज विष्ट, रघुबीर महासेठ र छविलाल विक प्रस्तावक छन्।,समर्थकमा योगेश भट्टराई, टोपबहादुर रायमाझी, जुलीकुमारी महतो, दिलकुमारी रावल थापा र अमन कुमार मास्के रहेका छन्।,उम्मेदवारी दर्तापछि नेम्वाङले आफू सबैको उम्मेदवार हुने र निर्वाचित हुने आशा व्यक्त गरे।,“म त्यो दायित्व संविधानभित्र रहेर पूरा गर्छु,” उनले भने।,पूर्व प्रधानमन्त्री ओलीले नेम्वाङ अनुभवी र संविधान निर्माणमा समेत योगदान पुर्‍याएको व्यक्ति भएको बताए। संविधानको रक्षा र कार्यान्वयनका लागि उनको उम्मेदवारी दिइएको ओलीको भनाई छ।,“हाम्रो उम्मेदवारी सर्वत्र स्वीकार्य मात्रै होइन स्वागतको विषय बन्दछ। हरेक मतदाताका निम्ति मतदान गर्न प्रेरित गर्ने हुन्छ,” ओलीले।,पुस १० गते नै राष्ट्रपतिको उम्मेदवारबारे पनि माओवादी सहितका दलहरूसँग सहमति भइसकेको ओलीको दाबी थियो।,“वर्तमान सरकार गठन गरेकै बेला पुस १० गते नै यसबारे एक ढङ्गले टुङ्गो लागिसकेको थियो। हामीले सार्वजनिक नगरेको मात्रै हो,” माओवादीको निर्णयलाई हल्लाको संज्ञा दिँदै ओलीले भने।,“आफूले गरेका प्रतिबद्धताबाट कोही पनि पछि नहट्ने विश्वास हामीलाई छ।” उनले नेम्वाङको उम्मेदवारी कुनै दाउपेच नभएको पनि बताए। ,अध्यक्ष ओलीले अहिले नै भावी राष्ट्रपतिमा कसले जित्छ भन्ने टुङ्गो नलागिसकेको उल्लेख गर्दै आफ्ना उम्मेदवारले सफलता पाउने विश्वास पनि व्यक्त गरेका थिए।,तर पौडेलको मनोनयनलाई समर्थन गर्ने दलहरूको सङ्घीय संसद् र प्रदेश सभामा कायम मतभार हेर्दा उनी गणतन्त्र नेपालको तेस्रो राष्ट्रपति बन्ने निश्चित देखिन्छ। ,शनिवार बिहान १० बजेदेखि ३ बजेसम्म तय गरिएको मनोनयन दर्ताको समयमा पौडेल र नेम्वाङको मात्रै उम्मेदवारी परेको हो। ,आगामी पाँच वर्षका लागि राष्ट्रपति चयन गर्न फागुन २५ गते निर्वाचन हुँदै छ। राष्ट्रपति निर्वाचनमा सङ्घीय सांसद र प्रदेशसभा सदस्यले मात्रै मतदान गर्न पाउँछन्। ,सङ्घीय संसद्‌का सदस्य र प्रदेशसभाका सदस्यको मतभार फरक हुने व्यवस्था संविधानमा छ। अहिले सङ्घीय संसद्का सदस्यको मतभार ७९ र  प्रदेशसभा सदस्यको मतभार ४८ रहेको छ।,वर्तमान राष्ट्रपति विद्यादेवी भण्डारीको कार्यकाल फागुन २८ गतेबाट सकिँदै छ।,त्यसअघि फागुन २७ मा उपराष्ट्रपतिका लागि उम्मेदवारको मनोनयन पत्र दर्ताको कार्यसूची निर्वाचन आयोगले प्रकाशन गरेको छ।,उपराष्ट्रपति नन्दबहादुर पुनको कार्यकाल चैत ३ गते सकिँदैछ।,2023 बीबीसी। अन्य वेबसाइटका सामग्रीहरूका लागि बीबीसी जिम्मेवार छैन।, ",
https://www.bbc.com/nepali/articles/cv23dgl5n28o,राष्ट्रपति निर्वाचन अन्तर्गत शनिवार नेपाली कांग्रेस र नेकपा एमालेले भावी राष्ट्रपति पदमा दाबी गर्दै मनोनयन दर्ता गराएका छन्।,"गणतन्त्र स्थापना भएयता नेपालमा दुई जना राष्ट्रपति निर्वाचित भएका छन्,निर्वाचन आयोगले तोकेको अपराह्न तीन बजेसम्मको समय सीमा भित्र नेपाली कांग्रेसका वरिष्ठ नेता रामचन्द्र पौडेल र नेकपा एमालेका उपाध्यक्ष सुवासचन्द्र नेम्वाङको उम्मेदवारी परेको हो।,राष्ट्राध्यक्षका लागि हुने निर्वाचनले झन्डै दुई महिनाअघि निर्माण भएको वर्तमान सत्ता गठबन्धनको भविष्य सङ्कटतर्फ धकेलिदिएको कतिपय विश्लेषकहरूले टिप्पणी गरिरहेका छन्।,नेपाली कांग्रेसका उम्मेदवारलाई सघाउने निर्णय प्रधानमन्त्री प्रचण्डको दल नेकपा माओवादी केन्द्रले लिए लगत्तै राष्ट्रिय प्रजातन्त्र पार्टीले सरकारलाई दिएको समर्थन फिर्ता लिने निर्णय गरेको छ।,उक्त दल सरकारबाट पनि बाहिरिएको छ। यसअघि राष्ट्रिय स्वतन्त्र पार्टी पनि सरकारबाट बाहिरिएको थियो। तर उसले प्रधानमन्त्रीलाई दिएको समर्थन भने कायमै राखेको छ।,एमालेले सरकारलाई दिएको समर्थन फिर्ता लिएको छैन तर भावी राष्ट्रपतिको उम्मेदवार चयन गर्नुअघि कतिपय नेताहरूले माओवादीसँगको सहकार्य सकिएको टिप्पणी गरेका छन्।,सामाजिक सञ्जाल फेसबुकमा एमालेका नेता गोकुल बास्कोटाले सरकारमा ‘कथित वामपन्थी सहकार्य’ समाप्त भएको भन्दै एमाले अब आफ्नै लयमा अघि बढ्नुपर्ने टिप्पणी गरेका छन्।,एमाले अध्यक्ष केपी ओलीले प्रचण्डलाई प्रधानमन्त्रीमा समर्थन गर्दा आफ्नो दललाई राष्ट्रपति दिने सहमति भएको भन्दै त्यसलाई कार्यान्वयन गरिने विश्वास व्यक्त गरेका छन्।,राष्ट्रपति चुनावको परिणामले प्रचण्ड-ओली गठबन्धनको भविष्य निर्क्यौल गर्ने ठानिएको छ,निर्वाचन आयोगले राष्ट्रपति पदका उम्मेदवारहरूको मनोनयन दर्ता गर्ने समय शनिवार १० बजेदेखि ३ बजेसम्मका लागि तय गरेको थियो।,उक्त अवधिमा मनोनयन पत्र दर्ता भएका उम्मेदवारहरूको सूची शनिवार नै प्रकाशित गरिँदैछ।,शुक्रवार आयोगले राष्ट्रपति चुनावका मतदाताहरूको अन्तिम नामावली प्रकाशित गरेको थियो।,राष्ट्रिय सभा र प्रतिनिधिसभाका गरी ३३२ जना र प्रदेश सभाका ५५० जना सदस्य राष्ट्रपति पदका लागि मतदाता सूचीमा रहेका छन्। ,उम्मेदवारको विरुद्धमा उजुरी दिन १४ गते र त्यसबारेमा जाँचबुझ गरी निर्णय गर्नका लागि १५ गते सम्मको समय तोकिएको छ। ,त्यसपछि प्रकाशित हुने उम्मेदवारहरूको नामावलीबाट कसैले नाम फिर्ता लिन चाहेको खण्डमा फागुन १६ गते समय दिइएको छ। त्यही दिन उम्मेदवारहरूको अन्तिम नामावली पनि प्रकाशित गरिनेछ। ,मतदान गर्नका लागि भने फागुन २५ गते १० बजेदेखि ३ बजेसम्मको समय तय गरिएको छ। ,मतदान सम्पन्न भएको केही घण्टाभित्रै परिणाम सार्वजनिक गर्ने लक्ष्य आफूहरूको भएको निर्वाचन आयोगका प्रवक्ता शालिग्राम शर्मा पौडेलले बताए। ,निर्वाचन आयोगले राष्ट्रपति चुनावका लागि नयाँ बानेश्वरस्थित संसद् भवनमा निर्वाचन कार्यालय स्थापना गरेको छ। ,प्रतिनिधिसभा र सातवटै प्रदेशसभाका सदस्यले त्यहाँ आएर फागुन २५ गते मतदान गर्नेछन्। ,कानुनले निर्वाचन अधिकृतको प्रत्यक्ष रेखदेखमा राष्ट्रपति र उपराष्ट्रपति पदको निर्वाचन गराउनुपर्ने व्यवस्था गरेकाले सबै प्रदेशसभा सदस्य पनि भोट खसाल्न काठमाण्डू आउने प्रवक्ता पौडेलले बताए। ,राष्ट्रपति विद्यादेवी भण्डारीको कार्यकाल आगामी फागुन २८ गते र उपराष्ट्रपति नन्दबहादुर पुनको कार्यकाल चैत ३ गते सकिँदैछ।,संविधानअनुसार नेपालको राष्ट्रप्रमुखका रूपमा राष्ट्रपति रहन्छन्। राष्ट्रपतिको अनुपस्थितिमा राष्ट्रपतिको कार्यभारसमेत सम्हाल्ने जिम्मेवारी उपराष्ट्रपतिले पाउँछन्।,संविधान तथा राष्ट्रपति तथा उपराष्ट्रपति निर्वाचनसम्बन्धी कानुनअनुसार मतभार निकाल्न नेपालको ताजा जनगणनाको नतिजा आवश्यक पर्छ।,राष्ट्रपतिको निर्वाचन गराउने संवैधानिक जिम्मेवारी निर्वाचन आयोगको हो ,पछिल्लो जनगणनाको अन्तिम विवरण सरकारलाई बुझाउन बाँकी नै रहेको भन्दै यसपाली विसं २०६८ सालको जनगणनालाई नै आधार बनाइएको छ। ,अहिले सङ्घीय संसद्का सदस्यको मतभार ७९ र प्रदेशसभा सदस्यको मतभार ४८ रहेको छ।,संविधानअनुसार सङ्घीय र प्रदेशसभातर्फका तत्काल कायम रहेका कुल सदस्य सङ्ख्याको बहुमत अर्थात् ५० प्रतिशत मत ल्याउने व्यक्ति राष्ट्रपति निर्वाचित हुनेछ।,यदि पहिलो निर्वाचनमा कसैले ५० प्रतिशत मत नल्याए सबैभन्दा बढी मत प्राप्त गर्ने दुई उम्मेदवारबीच पुनः प्रतिस्पर्धा हुन्छ र बहुमत ल्याउने व्यक्ति राष्ट्रपति बन्छन्।,दोस्रो निर्वाचनमा पनि ५० प्रतिशत कसैले ल्याउन नसकेमा पुनः मतदान हुनेछ र त्यसमा कुल सदर मतको सबैभन्दा बढी मत प्राप्त गर्ने व्यक्ति राष्ट्रपति हुनेछ।,सबैभन्दा ठूलो दल नेपाली कांग्रेस र दोस्रो ठूलो दल नेकपा एमालेबीच लगभग १ हजार मतभारको अन्तर रहेको आँकडाहरूले देखाउँछ। ,निर्वाचन, मनोनयन वा नियुक्ति हुने राजनीतिक पदमा बहाल रहेका व्यक्ति राष्ट्रपति निर्वाचित भएमा निजको त्यस्तो पद स्वतः रिक्त हुने संवैधानिक व्यवस्था छ।,राष्ट्रपति निर्वाचनका क्रममा उम्मेदवारी दर्ता गर्दा उम्मेदवारको पाँचजना प्रस्तावक र पाँचजना समर्थक हुनुपर्ने व्यवस्था छ।,त्यस्ता प्रस्तावक र समर्थकको नाम मतदाता नामावलीमा भने हुनुपर्नेछ।,संविधानको धारा ६४ मा कस्तो व्यक्ति नेपालको राष्ट्रपति बन्न हुन सक्छ भन्ने योग्यता तोकिएको छ। उक्त धाराअनुसार सङ्घीय संसद्को सदस्य हुन योग्य भएको व्यक्ति राष्ट्रपति हुन सक्छ।,राष्ट्रपति हुनका लागि ४५ वर्ष उमेर पूरा भएको नेपाली नागरिक हुनुपर्छ। कुनै कानुनले अयोग्य ठहर नगरेको व्यक्ति मात्र नेपालको राष्ट्रपति हुनसक्छ।,यद्यपि योग्यता पुगे पनि नेपालको संविधानअनुसार दुई पटक राष्ट्रपति भइसकेको व्यक्ति तेस्रो पटक राष्ट्रपतिको उम्मेदवार बन्न पाउँदैन।,उपराष्ट्रपतिका हकमा पनि सोही योग्यता लागु हुने संविधानको धारा ६९ मा व्यवस्था छ। संविधानको धारा ७० ले राष्ट्रपति र उपराष्ट्रपति फरकफरक लिङ्ग वा समुदायको हुने व्यवस्था गरेको छ।,त्यसको अर्थ महिला राष्ट्रपति भए पुरुष उपराष्ट्रपति वा पुरुष राष्ट्रपति भए महिला उपराष्ट्रपति हुनुपर्छ। समुदायका हकमा नेपालको जातीय समुदाय अनुसार फरकफरक समूहको हुनुपर्छ।,त्यस्ता समुदायलाई राष्ट्रपति तथा उपराष्ट्रपति निर्वाचनसम्बन्धी कानुनले समुदायका रूपमा दलित, आदिवासी जनजाति, खस आर्य, मधेसी, थारू वा मुस्लिम समुदाय रहेको व्याख्या गरिएको छ।,उक्त प्रावधान लागु भएको प्रत्याभूति गर्नका लागि नेपालमा राष्ट्रपति र उपराष्ट्रपतिको निर्वाचन फरकफरक समय गर्ने अभ्यास छ। ,निर्वाचन आयोगले उपराष्ट्रपति पदको चुनाव चैत्र ३ गते गर्ने गरी निर्वाचन कार्यक्रम सार्वजनिक गरिसकेको छ। ,नेपालको संविधानको धारा २८९ ले राष्ट्रपति र उपराष्ट्रपतिसहित सङ्घीय र प्रदेशतर्फका उच्च पदहरूमा वंशजका आधारमा नेपालको नागरिकता पाएका व्यक्ति मात्र उम्मेदवार हुन पाउने व्यवस्था गरेको छ।,प्रधानन्यायाधीश, प्रतिनिधिसभाका सभामुख, राष्ट्रियसभाका अध्यक्ष, प्रदेश प्रमुख, मुख्यमन्त्री, प्रदेशसभाका सभामुख र सुरक्षा निकायका प्रमुख पदमा पनि निर्वाचित, मनोनीत वा नियुक्ति हुन वंशजको आधारमा नेपालको नागरिकता प्राप्त गरेको हुनुपर्ने व्यवस्था उक्त धारामा गरिएको छ।,राष्ट्रपति हुनका लागि कुनै गाउँपालिका वा नगरपालिकाको अन्तिम मतदाता नामावलीमा नाम समावेश भएको र कुनै लाभको पदमा नरहेको हुनुपर्ने व्यवस्था पनि छ।,लाभको पद भन्नाले निर्वाचन वा मनोनयनद्वारा पूर्ति गरिने राजनीतिक पद बाहेक सरकारी कोषबाट पारिश्रमिक वा आर्थिक सुविधा पाउने पदलाई मानिएको छ। ,नेपालको पहिलो राष्ट्रपति डाक्टर रामवरण यादव संविधान जारी नभएसम्म उक्त पदमा थिए,नेपालमा २०६२/२०६३ को जनआन्दोलनपछि भएको राजनीतिक परिवर्तनका क्रममा गणतन्त्रात्मक शासन व्यवस्था अङ्गीकार गरिएको थियो। ,संविधानसभाको पहिलो बैठकले रामवरण यादवलाई पहिलो राष्ट्रपतिका रूपमा निर्वाचित गरेको थियो। ,दोस्रो संविधानसभाले नयाँ संविधान जारी गरेपछि यादव राष्ट्रपतिबाट बिदा भएका थिए। ,गणतन्त्र नेपालको दोस्रो राष्ट्रपति विद्यादेवी भण्डारी संविधानसभाले नयाँ संविधान जारी गरेपछि निर्वाचित भएकी पहिलो राष्ट्राध्यक्ष हुन्। ,विक्रम सम्वत २०७२ सालको कार्तिकमा उनी राष्ट्रपति निर्वाचित भएकी थिइन्। ,नेपालको पहिलो महिला राष्ट्रप्रमुख रहेकी उनी विक्रम सम्वत २०७४ फागुनमा दोस्रो कार्यकालका लागि चुनिएकी थिइन्। ,दुवै राष्ट्रपतिहरू आफ्नो कार्यकालमा कैयौँ राजनीतिक र क्षेत्राधिकारसम्बन्धी विवादहरूमा तानिएका थिए। ,2023 बीबीसी। अन्य वेबसाइटका सामग्रीहरूका लागि बीबीसी जिम्मेवार छैन।, ",
https://www.bbc.com/nepali/news-64758079,ट्राफिक प्रहरीले गत आर्थिक वर्षमा मात्रै एक अर्ब ४१ करोड रुपैयाँ यातायात नियम उलङ्घन गरेको कसुरमा लगाइने  जरिवानाबाट सङ्कलन गरेको बताएको छ।,"काठमाण्डू उपत्यकामा गत आर्थिक वर्षमा मात्रै करिब ३४ करोड राजस्व सङ्कलन भएको छ। ,बढी जरिवानामा पर्नेमा सार्वजनिक सवारी साधन चालक पर्ने गरेको प्रहरीले बताएको छ। ,सबैभन्दा बढी कारबाही चाहिँ रोक्न नहुने र अड्याउन नहुने ठाउँमा सवारी साधन रोकेको कसुरमा हुने गरेको छ। ,कस्ता कस्ता कसुरमा जरिवाना हुन्छ र ट्राफिक प्रहरीले सङ्कलन गरेको रकम कहाँ जान्छ? ,हेर्नुहोस् सृजना श्रेष्ठले बनाएको यो भिडिओ।,2023 बीबीसी। अन्य वेबसाइटका सामग्रीहरूका लागि बीबीसी जिम्मेवार छैन।, ",
https://www.bbc.com/nepali/articles/c16nwd30k7yo,टर्कीमा अन्य देशहरूमाभन्दा धेरै भूकम्प आउँछ। उक्त देशको जमिनमुनि थुप्रै महत्त्वपूर्ण फल्ट लाइन वा जमिनमुनिका चिरा रहेकाले त्यहाँ धेरै भूकम्प आउने हामी बारम्बार सुन्छौँ।,"तर फल्ट के हो र भूकम्पसँग यसको के सम्बन्ध छ? बीबीसीले एकजना भूकम्पविद्सँग यसबारे कुरा गरेको छ।,""जति द्रुत गतिमा औँलाका नङ पलाउँछन् - प्लेटहरू त्यति छिटो सर्छन्।"",डा. जेसिका हथोर्नले १६ वा त्यस्तै टेक्टोनिक प्लेट भनिने चट्टानहरूको तहबारे चर्चा गरेकी छन्।,ती एकसाथ मिलेर पृथ्वीको बाहिरी तह बन्छन्।,यूनिभर्सिटी अफ अक्सफर्डको डिपार्टमेन्ट अफ अर्थ साइन्सेसकी यी सहायक प्राध्यापकले भूकम्पहरूले कसरी उत्पन्न हुन्छन् भन्ने अध्ययन गर्दै तिनको फल्टसँगको सम्बन्धबारे व्याख्या गरेकी छन्।,“फल्ट त्यस्तो ठाउँ हो जहाँ दुई प्लेट एक अर्कामा नजिक भएर सर्छन्, जहाँ एकातर्फ एउटा ठोस भाग र अर्को ठोस भाग अर्कोतर्फ हुन्छन् र उनीहरू एक अर्कासँग नजिक भएर सर्छन्,” ती भूकम्पविद्ले भनिन्।   
,ती एकअर्काबीच निकै सुस्त गतिमा चल्छन् (प्राय: हरेक वर्ष केही सेन्टिमिटरका दरले मात्र), जसमा आउने अचानक हलचल वा फेरबदलले निकै ठूलो ऊर्जा उत्पन्न गराउँछ र ती चट्टानमा चिरा उत्पन्न भई भूकम्प आउँछ। ,डा. हथोर्नका अनुसार यो तुलनात्मक रूपमा सतहको नजिक हुन्छ किनकि पृथ्वीको केन्द्र भाग लेदोयुक्त र तरल स्वरूपमा हुन्छ।,“भूकम्प आउनका लागि त्यस्तो कमजोर ठाउँ चाहिन्छ जुन छिट्टै टुट्नका लागि नाजुक अवस्थामा रहेको हुनुपर्छ,” डा हथोर्न भन्छिन्।,भूकम्पहरू प्राय: टेक्टोनिक प्लेटका सीमामा हुन्छन्। तर महादेशका बीचमा समेत त्यस्तो भएका दुर्लभ उदाहरण छन्।,वास्तवमा ८० प्रतिशतभन्दा धेरै मुख्य उदाहरणहरू प्रशान्त महासागरका छेउमा 'रिङ्ग अफ फायर' भनिने क्षेत्रमा भएका छन्।,जहाँ प्यासिफिक प्लेट आसपासका प्लेटहरूभन्दा तल झरेको छ।,
,
,भूकम्पहरूले नयाँ फल्टहरू सिर्जना गर्ने भए तापनि धेरैजसो घटनाका हकमा त्यहाँ पहिले नै फल्टहरू हुने डा हथोर्न बताउँछिन्।,पहिले नै रहेका फल्टमा चुक हुँदा त्यसलाई तीनवटा आधारभूत तहका रूपमा वर्गीकरण गरिन्छ: साधारण फल्ट, रिभर्स फल्ट र स्ट्राइक-स्लिप फल्ट।,यस्तो खाले फल्टमा दुई भाग तेर्सो गरी एक अर्कातर्फ सर्छन्। 
,स्ट्राइक-स्लिप फल्टहरू प्राय: ठाडो हुन्छन् र तलतर्फ काटिन्छन्। कहिलेकाहीँ त्यो १५ देखि २० किलोमिटरसम्मको गहिराइमा सर्छन्। 
,एउटा उदाहरण इस्ट एनाटोलियन फल्ट हो। ७०० किलोमिटर लामो उक्त फल्ट टर्कीमा एनाटोलियन र अरेबियन फल्टको सीमाबीचमा पर्छ। 
,सन् २०२३ फेब्रुअरी पहिलो साता गएको ७.५ र ७.८ म्याग्निट्यूडको भूकम्प झण्डै एक शताब्दीमा गएको शक्तिशालीमध्येको भूकम्प हो। जुन त्यस क्षेत्रमा त्यस क्षेत्रमा तेर्सो स्लिप फल्ट भएर गएको थियो।,पृथ्वीको सतहभन्दा मात्र केही किलोमिटर गहिराइमा उत्पन्न भएका ती विनाशकारी भूकम्प र परकम्पबाट अहिलेसम्म ४१ हजार भन्दा धेरै मानिसको मृत्यु भएको विवरण छ।,
,
,
,यस प्रकारको अर्को उदाहरण अमेरिकाको क्यालिफोर्नियामा रहेको सान आन्ड्रेस फल्ट प्रणाली हो। जुन कैयौँ फल्टहरू मिलेर बनेको छ जसले पश्चिममा प्यासिफिक प्लेटदेखि पूर्वमा उत्तर अमेरिकी प्लेटसम्म समेट्छ।,बाँकी महादेशको तुलनामा पश्चिमी क्यालिफोर्निया ‍‍‍अलास्कासम्म फैलिएको डा. हथोर्न बताउँछिन्। यी प्लेटहरू एक अर्काबीच सर्ने हुँदा त्यहाँ भूकम्पहरू जाने गरेका छन्। ,उक्त फल्ट प्रणाली दबिएको र टुक्रिएको पत्थरको एउटा जटिल क्षेत्र हो जुन १,२०० किलोमिटर लम्बाई र कम्तीमा २५ किलोमिटर गहिराइमा फैलिएको छ।, 
,
,सन् १९०६ को १८ एप्रिलमा गएको क्यालिफोर्निया भूकम्पले सान एन्ड्रिअस फल्टको सुदूरउत्तरमा ४७७ किलोमिटर क्षेत्र चिरा पारेको थियो।,यूएस जिओलोजिकल सर्भेका अनुसार सान फ्रान्सिस्कोमा ठूलो विनाश गरेको उक्त भूकम्पलाई “हालसम्मकै सबैभन्दा उल्लेख्यमध्येको भूकम्प”का रूपमा हेरिन्छ। ,
, सामान्य फल्ट भनेका त्यस्ता चिरा हुन् जहाँ ढिक्का ढिक्का भाग अगाडि सर्छन् र एउटा भाग ठाडो झर्छ।  ,इथियोपियाको अफार क्षेत्रमा पृथ्वीका माथिल्लो तहका तीनवटा भिन्न भागहरू भेट्छन् जसलाई अफार ट्रिपल जङशन भनिन्छ। ,सोमालियन प्लेट बाँकी महादेशबाट पर सरिरहेको छ जसले एउटा दरारयुक्त उपत्यका र ठाडो गहिरा चिराहरू बनाइरहेको छ। ,यसैबीच अफ्रिकन र सोमालियन प्लेटहरू उत्तरको अरेबियन प्लेटबाट छुट्टँदै ‘Y’ आकारको दरार प्रणाली बनाएका छन्।  ,त्यस गतिविधिले चट्टानमा शक्ति सिर्जना गर्छ र त्यसले चिरा, फल्ट, ज्वालामुखी र जमिनमा अन्य असरहरू देखाउँछ।,सन् २००५ मा त्यस क्षेत्र शृङ्खलावद्ध दरारहरू देखा पर्दै भूकम्प र खरानीका बादलहरू बनेका थिए। र एउटा आठ मिटर फराकिलो र ६० किलोमिटर लामो चट्टानी दरार देखिएको थियो। ,
,आइसल्याण्डमा सक्रिय ज्वालामुखी,उत्तर अमेरिकी र यूरेशियन टेक्टोनिक प्लेटहरू एकअर्काबाट विस्तारै पर सरिरहेका छन्। र छुट्टिरहेका प्लेट सीमामा मध्य एटलान्टिक पर्वत शृङ्खलाका रूपमा एउटा फल्ट लाइन सिर्जना भएको छ।  ,उक्त पर्वत शृङ्खला उत्तरी र दक्षिणी आन्ध्र महासागरको बीचमा हजारौँ किलोमिटर फैलिएको छ। ,ती प्लेटहरू एकअर्काबाट पर सरिरहँदा पृथ्वीको सतहमुनि रहेको तरल म्याग्मा माथि सर्दै सीमामा नयाँ चट्टान बन्छ र त्यसलाई नयाँ पदार्थहरूले पर्वत शृङ्खलाबाट अन्यत्र धकेल्छन्। ,त्यसले प्राय:जसो पानीमुनिको पर्वतीय शृङ्खला बनाउँछ जुन सहतमा कतै टापुहरूका रूपमा रहन्छन्।,त्यसका उदहारण आइसल्याण्ड, एजोर्स अथवा एसेन्सन टापु हुन्।,त्यसले सतहमा चिराहरू भूकम्पहरू र ठूलो मात्रामा भूकम्पीय गतिविधि सिर्जना गर्छ।
, 
,जब भागहरू एकसाथ आएर एउटा भाग माथितिर सर्छ तब रिभर्स वा थ्रस्ट फल्टहरू बन्छन्। ,ती एकीकृत सीमासँग सम्बन्धित छन् र ती प्राय: ठूला फल्टहरू हुन्।,डा. हथोर्नका अनुसार “ती पृथ्वीमा कुनै कोणबाट टुक्रिन्छन् जसले व्यापक क्षेत्र सिर्जना गर्दै नाजुक असरहरू उत्पन्न गराउन सक्छन्।”,
,सन् २०११ मा जापानमा गएको ठूलो भूकम्पबाट व्यापक विध्वंश भएको थियो,जापान ट्रेन्च फल्ट क्षेत्र जापानी टापुहरूको पूर्वी भागमा उत्तरदेखि दक्षिणतर्फ फैलिएको पानीमुनिको निकै तल्लो भाग हो जसले यूरेशियन प्लेटलाई प्यासिफिक प्लेटसँग छुट्याउँछ। ,सन् २०११ को मार्च महिनामा गएको ९.१ म्याग्निट्यूडको विनाशकारी टोहोकु-ओकी भूकम्पले जापानी तटहरू हल्लाएको थियो। त्यस भूकम्पले उक्त फल्टमा ५० मिटरको परिवर्तन ल्याएको थियो।  ,जापान ट्रेन्चको एउटा भागको उक्त दरारले निकै ठूलो जनधनको क्षति गरेको थियो। जसक्रममा आएको सुनामीले तटीय क्षेत्रमा असर गर्दा फुकुशिमा परमाणु प्लान्टमा भएको चुहावटले अर्को विपद् निम्त्याएको थियो। 
,अटाकामा फल्ट प्रणालीको रूपमासमेत परिचित यो फल्ट पूर्वी प्रशान्त महासागरमा पर्छ। ,जुन पेरु र चिलेका तटभन्दा झण्डै १६० किलोमिटर पर नाज्का र दक्षिण अमेरिकी टेक्टोनिक प्लेटबीचमा पर्छ।  ,नाज्का प्लेटको समुद्री क्रस्ट दक्षिण अमेरिकी महादेशको सतहमुनि चलायमान हुँदा त्यहाँ ठूला भूकम्पीय गतिविधिहरू हुन्छन्।
,सन् १९६० को २२ मेमा दक्षिण चिलेको भाल्दिभिआ सहरमा गएको ९.५ म्याग्निट्यूडको भूकम्प अहिलेसम्म मापन गरिएकै सबैभन्दा ठूलो भूकम्पका रूपमा हेरिन्छ।,
,वैज्ञानिकहरूका अनुसारमा त्यसबेला उत्पन्न भएको शक्ति दोस्रो विश्वयुद्धको बेला हिरोशिमामा उत्पन्न शक्तिभन्दा २० हजार गुणा धेरै थियो।
,
,
,
,यद्यपि तपाईँ  फल्टलाइन नजिकै बस्ने भन्दैमा त्यो चिन्ताको विषय नै हो भन्ने होइन।  ,डा. हथोर्नले सबै फल्टहरूले भूकम्प नल्याउने बताउँछिन्।,“धेरैजसो फल्ट क्षेत्रमा कि भूकम्प हुँदैनन् वा ती निकै साना हुन्छन्,” उनी भन्छिन्।  ,“ती त्यहाँ विस्तारै सर्ने किसिमका हुन्छन्।” ,2023 बीबीसी। अन्य वेबसाइटका सामग्रीहरूका लागि बीबीसी जिम्मेवार छैन।, ",
https://www.bbc.com/nepali/news-64658857,"माघ १ गते ७२ जनाको ज्यान जानेगरी पोखरामा भएको यती एअरलाइन्सको विमान दुर्घटनाको जाँच गर्न गठित आयोगले बुधवार प्रारम्भिक प्रतिवेदन सार्वजनिक गरेसँगै दुर्घटनाको कारणबारे विभिन्न कोणबाट विश्लेषण भइरहेको छ। ,'धेरै कारण हुनसक्छन् तर दोष ,विमानचालकमाथि,',यो पनि हेर्नुहोस्","आयोगका अनुसार बुधवार सार्वजनिक प्रतिवेदन ""प्रारम्भिक मात्र भएकाले"" थप अध्ययन जारी रहनेछ। ,प्रतिवेदनमा आयोगले ""मानवीय कमजोरी"" का कारण ‍दुर्घटना भएको हुनसक्ने सङ्केत गरेको छ तर त्यस्तो निष्कर्ष भने निकालेको छैन। ,उक्त प्रतिवेदनको अध्ययन गरेका एक वरिष्ठ विमानचालकले प्रतिवेदनको विवरण हेर्दा ""यान्त्रिक गडबडी""ले दुर्घटना भएको जस्तो देखिएको बीबीसीलाई बताएका छन्। ,यद्यपि आयोगका सदस्यहरूका भनाइमा ""दुर्घटनाको मुख्य कारण पत्ता लगाउन थप अध्ययन आवश्यक"" देखिएको छ। ,उक्त दुर्घटना नेपालको आन्तरिक उडानमा भएको सबैभन्दा घातक विमान दुर्घटना हो। ,बुधवार सार्वजनिक प्रतिवेदनमा आयोगले उक्त जहाजको विवरणदेखि त्यस दिन त्यो जहाजले गरेका उडानहरूको विवरण समेटेको छ। ,त्यस्तै चालकलगायतको व्यक्तिगत विवरण, मौसमसम्बन्धी जानकारी, जहाज दुर्घटना भएको स्थानको जानकारी, फ्लाइट रेकर्डरमा भएका विवरणका अंशजस्ता कुराहरू प्रतिवेदनमा समाविष्ट छन्। ,फ्लाइट डेटा रेकर्डर (एफडीआर) तथा ककपिट भोइस रेकर्डर (सीभीआर) मा रेकर्ड भएका विवरणका आधारमा काठमाण्डू विमानस्थलबाट उडेर पोखरामा दुर्घटना हुँदाका बेलासम्मका घटनाक्रमलाई प्रतिवेदनमा क्रमैसँग उल्लेख गरिएको छ। ,उक्त प्रतिवेदनले उडान सुरक्षासम्बन्धी अन्तरिम सिफारिस दिनुका साथै विस्तृत अनुसन्धानका लागि दायरा पनि तय गरेको छ।,प्रतिवेदनमा पोखरा अन्तर्राष्ट्रिय विमानस्थलमा तत्कालका लागि प्रवेशबिन्दु रनवे 'वनटू'तर्फबाट उडान गर्नेबारेमा त्यहाँको अध्ययन गराएर मात्र गराउन नेपाल नागरिक उड्डययन प्राधिकरणलाई सिफारिस पनि गरिएको छ।   ,अब आयोगले सोही दायरामा केन्द्रित भएर अनुसन्धान गर्ने आयोगका सदस्यसचिव बुद्धिसागर लामिछानेले जानकारी दिए।,प्रारम्भिक प्रतिवेदनमै अबको अनुसन्धानको दायरा के हुन्छ भन्ने उल्लेख गरिएको छ। ,त्यसमा उल्लेख भएको विवरणअनुसार उक्त जहाज अवतरण गर्ने बेलामा जहाजका दुवै इन्जिनका प्रोपेलरहरू फेदरको अवस्थामा किन गए भन्ने भन्ने एउटा दायरा तय गरिएको छ। ,त्यस्तै दोस्रो दायरामा त्यस्तो अवस्था आउनुमा मानवीय कारण थियो कि भन्ने हेरिनेछ। ,तेस्रो दायराका रूपमा स्वचालित नभई विमानचालक आफैँले हेरेर जहाज अवतरण गराउने प्रवृत्ति तथा पोखरामा आन्तरिक र अन्तर्राष्ट्रिय विमानस्थल एकसाथ सञ्चालनसम्बन्धी कुरालाई पनि दुर्घटनासँग जोडेर अनुसन्धान गरिनेछ।,Airports in Nepal,""अबको हाम्रो अनुसन्धान यी तीनवटा विषयमा केन्द्रित हुनेछ। त्यसका लागि हामीले अन्तर्राष्ट्रिय विज्ञहरू वा प्रविधिको सहयोग लिनुपरे पनि लिन्छौँ,"" आयोगका सदस्यसचिव लामिछानेले भने। ,एक साताअघि नै उक्त आयोगले वक्तव्यमार्फत् जहाज दुर्घटनामा पर्नुको प्रारम्भिक कारण 'बेस लेगमा दुवै इन्जिनका प्रोपेलरहरू फेदरमा गएको देखिएको' जनाएको थियो। ,अहिलेको प्रारम्भिक प्रतिवेदनमा त्यो अवस्था आउनुपूर्व चालकहरूबीच भएको संवाद र त्यसपछिको संवादलाई समेत उल्लेख गर्दै त्यसको विस्तृत विवरण दिइएको छ। ,प्रतिवेदनका अनुसार उक्त जहाजका मुख्य चालक क्याप्टेन कमल केसी सहचालकको सीटमा बसेका थिए भने सहचालक अञ्जु खतिवडा मुख्य चालकको सीटमा बसेकी थिइन्।,प्रशिक्षक पाइलट समेत रहेका केसीले खतिवडालाई निर्देशन दिइरहेका थिए। ,तर अन्तिम अवस्थासम्म पनि ""इन्जिनमा पावर नआएपछि"" केसीले नै जहाज अवतरणको ""कमान्ड"" सम्हालेका थिए। ,कतिपयले मुख्य विमानचालक सहचालकको सीटमा बसेर निर्देशन दिएको कुरामाथि पनि प्रश्न उठाएका छन्। ,यद्यपि वरिष्ठ पाइलट वाईके भट्टराई ""हवाई संस्कृतिमा त्यो नौलो कुरा नभएको"" बताउँछन्। ,""यो हवाई संस्कृतिबारे जानकारी नभएकाले मात्र भन्ने कुरा हो। यस्तो चलनलाई सामान्य मानिन्छ,"" उनले भने। ,उनी आफूले पनि अरू विमानचालकलाई त्यसरी प्रशिक्षण दिएको बताउँछन्। ,आयोगको प्रारम्भिक प्रतिवेदनले यसअघि सार्वजनिक भइसकेका कतिपय कुराहरूलाई पुष्टि गरेको छ। ,जस्तो पोखराको नयाँ अन्तर्राष्ट्रिय विमानस्थलको पश्चिमी प्रवेशबिन्दु अर्थात् धावनमार्ग 'वनटू' बाट अवतरण गर्न उक्त विमानले मागको कुरा यसअघि नै सार्वजनिक भएको थियो। ,Nepal aviation accidents,तर सुरुमा पोखरा विमानस्थलसँगको सम्पर्कमा एअर ट्राफिक कन्ट्रोलर (एटीसी) ले जहाजलाई पूर्वतर्फको छेउ अर्थात् रनवे 'थ्रीजीरो'बाट  अवतरण गर्न निर्देशन दिएका थिए। ,तर चालकहरूको अनुरोधमा त्यसलाई पश्चिमतर्फको प्रवेशबिन्दुबाट अवतरणको अनुमति दिइएको थियो।,त्यस्तै चालकले आफैँले हेरेर अवतरण गराउनेगरी जहाजलाई जमिनतर्फ ल्याउँदै गरेको पहिले नै सार्वजनिक भइसकेको कुरालाई पनि प्रतिवेदनले पुष्टि गरेको छ।,प्रतिवेदनमा विमानले सावधानी जनाउने सङ्केतहरूलाई चालकहरूले ""वास्ता नगरेको""तर्फ पनि सङ्केत गरिएको छ। ,यस्ता विभिन्न आधारहरू हेरेर ""मानवीय त्रुटि""तर्फ प्रतिवेदनले सङ्केत गरेको देखिन्छ। ,यद्यपि लामिछाने कुन त्रुटिका कारण दुर्घटना भयो भन्नेबारे तोकिएका दायरामा बसेर थप अध्ययन हुने बताउँछन्।,वरिष्ठ विमानचालक क्याप्टेन वाईके भट्टराई ""इन्जिन फेल हुँदैमा प्रोपेलर फेदर"" नहुने बताउँछन्।,""फेदर गर्दा म्यानूअल (हातले नै) नै गर्नुपर्ने हुन्छ, इन्जिन फेल हुँदैमा फेदर हुँदैन त्यो पनि दुवै प्रोपेलर फेदरिङ हुने भन्ने कुरा अलि अनौठो छ,"" उनले भने।,प्रारम्भिक प्रतिवेदन हेर्दा आफूलाई ""मानवीय भन्दा पनि बढी यान्त्रिक गढबढी हो कि भन्ने शङ्का गर्ने ठाउँ भएको जस्तो लागेको"" उनले बताए। ,तर नेपालमा भएका दुर्घटनामा प्राय: पाइलटमाथि दोष थोपरिने गरेको उनी बताउँछन्। ,""जहाज बनाउने कम्पनी, इन्जिन बनाउने कम्पनी, जहाज बनाउने देश, त्यो चलाउने कम्पनी सबै आफूमाथि दोष नआओस् भन्ने चाहन्छन्,"" उनले भने। ,""त्यस्तो बेलामा दोष पाइलटमाथि लगायो भने त उनीहरूले आफ्नो प्रतिरक्षा गर्ने अवस्था हुँदैन। त्यसैले यी सबै पक्षलाई हेरेर निष्पक्ष जाँच हुनुपर्छ।"",उनले सबै पक्षका स्वार्थलाई समेत दृष्टिगत गरेर ""निष्पक्ष"" जाँच गर्नसके मात्र यथार्थ बाहिर आउने धारणा व्यक्त गरे। ,Phase-wise aviation accidents in Nepal,पोखरामा भएको दुर्घटनामा विमानमा सवार सबै जनाको मृत्यु भएको भए पनि ७१ जनाको मात्र शव वा शरीरको अवशेष भेटिएको अधिकारीहरूले बताएका छन्,विज्ञहरूका अनुसार एटीआरजस्ता विमानमा इन्जिनले घुमाउने पङ्खालाई प्रोपेलर भनिन्छ। जहाजलाई निश्चित गतिमा अघि तान्नका लागि प्रोपेलरमा हुने ब्लेडहरूको कोण परिवर्तन भइरहेको हुन्छ।,दुर्घटना जाँच आयोगका सदस्य वरिष्ठ इन्जिनियर एकराजजङ्ग थापाले गत साता बीबीसीलाई दिएको जानकारीअनुसार विमान 'फेदर' गर्नु भनेको नौलो कुरा भने होइन।,उनका अनुसार विमानको इन्जिनमा समस्या आए पाइलटले आफैँ पनि फेदर गर्न सक्छन्। त्यस्तै इन्जिन बन्द गर्नुअघि पनि विमान फेदर गर्न सकिन्छ।,''फेदर गर्नु भनेको कुनै आश्चर्य कुरा होइन। सामान्य प्रक्रिया नै हो,'' गत साता उनले भनेका थिए।,उनका अनुसार प्रोपेलरको ब्लेडहरू टेढो किसिमले बसे विमान अघि बढ्छ। ,Playback of YT flight,धार सीधा अगाडि फर्केर बस्यो भने विमान अघि बढ्दैन र त्यो अवस्थालाई नै फेदर भएको भनिन्छ। ,जहाजलाई अघि नतान्ने अवस्थामा राख्नुलाई फेदर भनिन्छ। कुनै कारण आकाशमा इन्जिन रोकिए वा रोक्नुपरेमा विमान फेदर गर्नुपर्ने हुन्छ।,पाइलटले गर्नेबाहेक इन्जिनमा समस्या आएको विमानले थाहा पाए स्वचालित रूपमा फेदर हुने पनि थापा बताएका थिए।,""दुई किसिमबाट यो (फेदर) हुन सक्छ। मानवीय त्रुटि पनि हुनसक्छ … अन्य समस्या आएर पनि होला भन्ने कुरा हो। तर दुई वटाकै (दुवै इन्जिन एकैपटक फेदर हुने) सम्भावना कम हुन्छ। त्यसैले ठ्याक्कै के कारणले (त्यस्तो) भयो भन्ने हालसम्म अनुसन्धानकै क्रममा छ,'' थापाले बीबीसीसँग भनेका थिए।,विज्ञहरूका भनाइमा प्रोपेलरको कोण परिवर्तन भएपछि विमानको पङ्खाले हावा काट्ने प्रक्रिया रोकिन्छ र त्यसले विमानको उड्ने शक्ति गुम्छ।,ATR-72 worst crashes,’१३ वर्षको उद्धारकार्यमा मैले यस्तो घटना पहिलो पटक देखेँ’,यति एअरलाइन्सको विमान खसेको ठाउँमा जे देखियो ,के मोबाइल फोन वा चट्याङका कारण विमान दुर्घटना हुन्छ?,2023 बीबीसी। अन्य वेबसाइटका सामग्रीहरूका लागि बीबीसी जिम्मेवार छैन।, ",
https://www.bbc.com/nepali/articles/cyjyyew4zewo,"स्वीकारोक्ति: म सधैँ  ढिलो भैरहने मान्छे हुँ। कम्तीमा म सुध्रिने प्रयासमा छु।  ,वास्तवमा मैले बारम्बार र लाजमर्दो रूपमा यो लेख सिध्याएर बुझाउनका लागि दिइएको समयसीमा पनि कटाएँ। ,ढिलो गर्ने मानिसहरू अशिष्ट र अल्छी होइनन् ","म यसलाई ‘पत्रकारिताकै एक अभ्यासको रूप हो’ भनेर बहाना बनाउन पाए हुन्थ्यो भन्ने चाहन्छु। तर कुरा त्यसो होइन। ,मलाई थाहा छ- यस्तो ढिलो गर्ने म एक्लो व्यक्ति होइन। ,हाम्रा वरपर ढिलो भैरहने धेरैथरीका मानिसहरूका बारेमा हामी सबैलाई थाहा नै  छ: कोही कामकाजी दम्पत्तीका बच्चा हेरिदने मानिस हुन्छन् जो सधैँ  काममा ढिलो आउने हुन सक्छन्।,अर्का त्यस्ता सहकर्मी  हुन सक्छन्  जसले सधैँ  उनलाई दिइएको काम समाप्त गर्ने  समयसीमाभित्र कहिल्यै काम पूरा गर्दैनन्। ,अनि, तपाईँका  कोही त्यस्ता  साथी  पनि हुनसक्छन् जस्लाई सँगै खाना खानको लागि कतै बोलाउनु पर्यो भने  निश्चित समयभन्दा  ३० मिनेट अगाडिको समय दिएर बोलाउनु पर्ने हुन्छ। ,कसैको अरूलाई पर्खाउने जुन बानी हुन्छ त्यो जस्तो रिस उठाउने व्यवहार अरू थोरै मात्र छन्। ,तर कसैले तपाईँलाई पर्खाइरहेको बेला तपाईँको मनमा जस्तो  सुकै धारण बनेको भएपनि त्यसको अर्थ के होइन भने तपाईँका साथी वा तपाईँका सहयोगी स्वार्थी छन्। ,ढिलोपनको  मनोविज्ञानमाथि  विचार गरी हेर्दा   त्यो मानिसको  मष्तिष्कले  कुनै हदसम्म सही ढङ्गले कार्य नगर्दा उत्पन्न हुन गएको नतिजा जस्तो देखिनसक्छ। ,तर त्यसलाई ठिक गर्नका निम्ति पनि धेरै कुराहरू छन्।,कारण भ्रमपूर्ण  हुँदाहुँदै पनि ढिलो गर्ने व्यक्तिप्रतिको धारणा प्राय: सधैँ नकारात्मक हुन्छ।,""उनीहरूलाई अव्यवस्थित, असङ्गठित, अशिष्ट र अरूका लागि विचार नगर्ने मानिसका रूपमा बुझ्न सजिलो छ,"" संज्ञानात्मक (कग्नेटिभ) व्यवहारसम्बन्धी चिकित्सक तथा लन्डनमा चिकत्सकीय मनोविज्ञानको तालिम लिएका ह्यारिएट मेलोट, भन्छन्। ,""मेरो क्लिनिकमा आउनेहरू बाहेक अरू कोही ढिलो हुँदा म पनि रिसाउँछु।"",तर धेरै ढिलो गर्ने मानिसहरू कम्तीमा पनि केही हदसम्म व्यवस्थित हुन्छन् र साथीहरू, परिवार र मालिकलाई खुसी पार्न चाहन्छन्। ,समयको पालना गर्न असमर्थ हुने मानिसहरूले प्रायः यो कुरा बुझ्छन् र ढिलो हुँदा आफ्नो सम्बन्ध, प्रतिष्ठा, करिअर र पैसामा कति नोक्सानी हुनसक्छ भनेर उनीहरूलाई धेरै पीडा र अप्ठ्यारो महसुस हुन्छ।,'नेभर बी लेट अगेन' पुस्तकमा डायना डेलोन्जोरले लेखेकी छिन्, ""केही व्यक्तिहरू छन् जसले अरूलाई पर्खाउन पाउँदा आनन्द लिन्छन्। यदि तपाईँ सामान्य हुनुहुन्छ भने, तपाईँले ढिलो हुने कुरालाई घृणा गर्नुहुन्छ। आलस्य तपाईँको श्राप हो।"",विशेषगरी एकदमै धेरै ढिलो हुँदा प्रस्तुत गरिने खासगरी केही कारण वा बहानाहरूलाई संसारभरि सहजै स्वीकार गरिन्छ। त्यस्ता कारणमा आफ्नो स्वास्थ्य खराब  भएको वा आफू दुर्घटनामा परेको जस्ता उदाहरणहरू पर्छन्। ,तर अन्य केही बहानालाई सहज रूपमा लिएर स्वीकार्न त्यति सजिलो छैन। ,ढिलो गर्ने कतिपय व्यक्तिहरू समयमै उपस्थित हुन नसक्नुलाई  समयको ख्याल गर्ने बानी भन्दा   महत्त्वपूर्ण कुराहरूमा ध्यान दिने र गहन विचार गर्ने आफ्नो बानी भएको बताउँदै त्यसबाट बच्न खोज्छन्।  ,त्यस्ता मानिसहरू सधैँ ढिलो हुने बानीलाई आफूले धेरै दबाबमा उत्कृष्ट काम गर्न सक्ने वा बिहान सबेरै उठ्नुको साटो लाटोकोसेरो जस्तै राति अबेरसम्म बसेर काम गर्न सक्ने बानी छ भनेर टार्छन्।,लन्डनकी एकजना शिक्षिका जोआना भन्छिन् कहिलेकहीँ सोचाइमा भिन्नताका कारण ढिलो हुने उनको छवि बनेको हुनसक्छ। उनी आफ्नो थर बताउँन चाहन्नन्।  ,उनी भन्छिन्, ""एकजना साथीले भेट्न बोलाए  र 'सात बजेपछि जुनसुकै बेला आउँदा हुन्छ' भने तर म आठबजे वा त्यसपछि गएँ भने उनी रिसाउँछन्।"" ,सधैँ ढिलो हुनु तपाईँको गल्ती नहुन सक्छ। तपाईँको  व्यक्तित्व त्यस्तैखाले हुन पनि सक्छ। ,विशेषज्ञहरू भन्छन्- समयनिष्ठ भावनाको कमी भएका व्यक्तिमा प्रायः समान खाले व्यक्तित्वसम्बन्धी लक्षणहरू हुन्छन्। ,त्यस्ता लक्षणमा आशावादी, आफैँलाई नियन्त्रण गर्ने क्षमतामा कमी र चिन्ता वा रोमाञ्चकताको खोजीलगायत पर्छन्। ,व्यक्तित्वमा देखिने भिन्नताले हामी कसरी समय बित्दै गएको अनुभव गर्छौं भनेर पनि व्याख्या गर्न सक्छौँ।,सान डिएगो स्टेट युनिभर्सिटीमा मनोविज्ञानका प्राध्यापक जेफ कोन्टीले सन् २००१ मा एउटा अध्ययन गरे। ,त्यसमा उनले सहभागीलाई टाइप ए (महत्वाकांक्षी र प्रतिस्पर्धी) टाइप बी (सृजनात्मक, प्रतिबिम्ब प्रस्तुत गर्ने र अन्वेषण रूचाउने) गरी दुई समूहमा विभाजन गरे। ,उनले उनीहरूलाई घडीविना नै एक मिनेट बित्न कति समय लाग्छ भनेर बताउन भने। ,करिब ५८ सेकेन्ड बित्दा समूह ए का मानिसहरूले एक मिनेट बितेको महसुस गरे। ,समूह बी का सहभागीहरूले ७७ सेकेन्डपछि मात्र एक मिनेट बितिसकेको महसुस गरे। ,टिम अर्बन एकजना प्रसिद्ध टेड (TED) वक्ता र स्व-घोषित 'ढिलो व्यक्ति' हुन्। ,उनले सन् २०१५ मा ढिलो गर्नेहरूलाई ""आफूलाई पराजित गर्ने अनौठो बानी हुन्छ"" भनेर लेखेका छन्। ,उनले त्यस्ता मानिसहरूलाई जनाउन एउटा नाम दिए: क्लिप (CLIP) त्यसको अर्थ ""सधैँ ढिलो हुने र मनस्थिति ठिक नभएका मानिसहरू"" भन्ने पनि उनले लगाए।,वास्तवमै ढिलो हुनुका अन्य धेरै कारणहरू छन् तर धेरै आफैँले आफैँमाथि थुपारेका कारणहरू हुनेगर्छन्।,जोआना सबैभन्दा कष्टकर उदाहरण भनेको विद्यालयको नतिजा  प्रतिवेदन लेख्नु रहेको बताउँछिन्।,उनी भन्छिन्, ""म कहिले पनि समयसीमाभित्र त्यो काम सम्पन्न गर्न सक्दिन। त्यसले गर्दा मलाई त्यो कामका बारेमा वास्ता छैन भने जस्तो देखिन्छ। म स्कूले प्रतिवेदनकाबारे सोचेर हप्तौँ बिताउँछु र प्रत्येक बच्चाको मूल्याङ्कनबारे विचार गर्छु। यी प्रतिवेदनहरू तयार पार्न ढिलो हुन गएपछि त्यस विषयमा मेरो सोचाइ र चिन्ता अनि चासोको विषय ओझेलमा पर्न जान्छ।"",मेलोट भन्छन्- ढिलो गर्ने केही व्यक्तिहरूमा ""धेरै चिन्ताजनक मानसिक समस्या वा न्युरोलोजिकल अवस्था हुनसक्छ।"",उदाहरणका लागि मेलोट भन्छन्, ""चिन्ता निदान भएका मानिसहरू प्रायः निश्चित परिस्थितिहरूबाट टाढा रहन्छन्।"",""कम आत्मसम्मानको भावना भएका व्यक्तिहरू उनीहरूको क्षमताको बारेमा आलोचनात्मक हुनसक्छन् जसले उनीहरूलाई आफ्नो काम जाँच गर्न थप समय लिन सक्छ।"" ,डाक्टर लिन्डा सापाडिन न्यूयोर्कमा निजी स्वास्थ्य सेवा प्रदान गर्ने मनोवैज्ञानिक हुन्। ,उनी 'हाउ टु बिट प्रोक्रास्टिनेशन इन द डिजिटल एज' की लेखक पनि हुन्। ,उनी भन्छिन् केही निरन्तरका ढिलाइ ""एकखाले अब्सेसिभ सोचसम्बन्धी समस्या""बाट आउँछ।,छोटकरीमा भन्दा आफूलाई दिएको समयसीमाभित्र कुनै काम पूरा गर्न सक्दिनँ की भन्ने डरका कारण पनि ढिलो हुन गएको हुनसक्छ। ,किनकि त्यो डरबाट कसरी बाहिर निस्कने भन्दा पनि त्यो नै डर कारण बनिदिनसक्छ त्यसलाई सामान्यत: “तर” भन्दै प्रकट गरिन्छ। ,उदाहरण दिँदै उनले भनिन्, “तपाईँले आफैँलाई भन्नसक्नुहुन्छ, ‘म त्यो कार्यक्रममा समयमै उपस्थित हुन चाहन्थेँ तर मैले के लगाउने भनेर निर्णय गर्न सकिनँ; मैले लेख लेख्न थालेँ तर मलाई डर लाग्यो कतै मेरा सहकर्मीहरूले यो राम्रो भएन पो भन्छन् कि?” ,उनी आफ्नो डरलाई हटाउन मानिसहरूले 'तर' भन्लान् की भन्ने आशङ्कालाई 'र' मा परिवर्तन गर्नुपर्ने सुझाव दिन्छिन्। ,'तर' ले विरोध र अवरोधलाई जनाउँछ; 'र' ले जोड्ने काम गर्छ। ,उनी भन्छिन्, “त्यसैले त्यसपछि आफ्नो जिम्माको काम  कम चुनौतीपूर्ण  बन्न जान्छ, र अवरोधको डर कम हुन्छ।"",डेलोन्जरले आफूलाई सधैँ ढिलो गरेको जस्तो देखिने कारणलाई पहिचान गरेर र अनुकूल बनाएर समयनिष्ठ बन्न सुरु गरिन्। ,उनले  आफूलाई सुधार गर्ने प्रयास बारम्बार असफल भएपछि मात्रै  आफ्नो बानी सुधार्न सफल भएको बताइन्। ,त्यो अनुभवपछि  मात्र उनले आफूले चाहेको कुरा परिवर्तन गर्नु नै सुधार गर्ने एक मात्र उपाय भएको चाल पाइन्। ,उनले समयमै काम सक्नु वा उपस्थित हुनुले आफूलाई भरपर्न सकिने  व्यक्तिका रूपमा स्थापित गरेको महसुस गरेको बताइन्। ,पर्खिनेहरूका लागि पनि उपाय भएको उनको कथन छ। ,उनी पर्खिनेहरूले पनि रिसाउनुको साटो “यदि एक मिनेट पनि तिमी ढिलो भयौ भने म तिमीलाई छाडेर जान्छु” भन्ने खालको कुरा गर्नुपर्ने बताउँछिन्। ,त्यस्तै कुनै काममा सँगै राखिएका सहकर्मीले ढिलो गरेमा त्यो काममा अर्को पटक सँगै राख्दिन र त्यो कुरा हाकिमले थाहा पाउँछन् भनेर पनि भन्नुपर्ने उनको तर्क छ। ,भनिन्छ नि! पुरानो बानी हत्पती  मर्दैनन् र यस लेखमा मैले उल्लेख गरेको कुराहरू त्यसैको पीडादायी उदाहरण हो। ,त्यसैले अर्को पटक म आफूलाई कसैलाई पर्खिरहनु परेको अवस्थामा पाउँदा म मेरो सोचमा विचार गर्नेछु र  त्यसलाई थोरै भए पनि परिवर्तन गर्ने प्रयास गर्नेछु। ,2023 बीबीसी। अन्य वेबसाइटका सामग्रीहरूका लागि बीबीसी जिम्मेवार छैन।, ",
https://www.bbc.com/nepali/news-64345351,"नेपाल र न्यूजील्यान्डका केही स्थानको भौगोलिक स्थितिमा केही समानता छ। तर अभिलेखहरूले नेपालमा न्यूजील्यान्डमा भन्दा बढी हवाई दुर्घटनाहरू भएका देखाउँछन्। ,यो पनि हेर्नुहोस्","एभिएशन सेफ्टी नेटवर्कले सङ्कलन गरेको तथ्याङ्क तुलना गरेर हेर्दा नेपालमा भएका विमान दुर्घटनाको सङ्ख्या न्यूजील्यान्डको भन्दा तीनगुना बढी देखिन्छ। अप्ठ्यारो र चुनौतीपूर्ण भूगोलमा विमान चलाउनुपर्ने बाध्यता नेपालमा मात्र सीमित छैन। सेफ्टी म्याटर्स फाउन्डेशनका संस्थापक क्याप्टेन अमित सिंहका अनुसार न्यूजील्यान्डका विकट उपत्यकाहरूमा पनि नियमित व्यावसायिक उडानहरू हुन्छन्। ,""तर त्यहाँ नेपालमा जस्तो दुर्घटना भइरहँदैन। त्यहाँका विमानमा भू-उपग्रहमा आधारित प्रविधि प्रयोग गर्ने अत्याधुनिक उपकरणहरू छन्,"" उनले भने। ,नेपालमा हिमाली र पहाडी भेगमा विमान उडाउन विशेष दक्षता चाहिन्छ। ,""हाम्रोमा निश्चित विमानस्थलमा विमान उडाउन पाउने चालकका लागि निश्चित मापदण्ड तोकिएको छ। कुनै हवाईमार्गमा विमान उडाउन आईपी (प्रशिक्षक विमानचालक)सँग निश्चित घण्टा उडेको हुनुपर्छ,"" नेपाल नागरिक उड्डयन प्राधिकरणका भूतपूर्व महानिर्देशक सञ्जीव गौतमले भने। ,गौतमका अनुसार त्यो न्यूनतम मापदण्ड हो। केही वायुसेवा कम्पनीहरूले अझ बढी अनुभव र दक्षता खोज्न सक्छन्। ""त्यसका लागि तालिम दिने व्यवस्था उनीहरूले नै गर्छन्,"" उनले भने। ,निजी वायुसेवा कम्पनीहरूको संस्था 'वायुसेवा सञ्चालक सङ्घ'का अध्यक्ष क्याप्टेन रामेश्वर थापाका अनुसार अन्तर्राष्ट्रिय मापदण्डअनुसारको तालिमबाहेक नेपालमा जहाज उडाउने विमानचालकलाई यहाँका भूभाग र विमानस्थलहरूसँग परिचित गराउनेगरी थप तालिम र अभ्यास पनि गराइन्छ।,""हामी नियमित रूपमै तालिम गराइरहेका हुन्छौँ। प्रत्येक वायुसेवाको आआफ्नै तालिम विभाग हुन्छ। त्यो विभागबाट विज्ञ विमानचालकहरूले तालिम गराउँछन्, कहिलेकाहीँ बाहिरबाट विज्ञहरू ल्याएर पनि हामी गराउँछौँ,"" थापाले भने। ,Airports in Nepal,नेपालका वायुसेवा सञ्चालकहरूले चालकदललाई भर्चूअल अभ्यास गराउन प्रभावकारी हुने ठानिएको 'फ्लाइट सिम्युलेटर' भने ल्याएका छैनन्। ,""हामी भौतिक रूपमै वास्तविक तालिम गराइरहेका हुन्छौँ। कतिपय अवस्थामा हामी विमानमै सिम्युलेशन गर्छौँ,"" उनले भने। ,उनका अनुसार प्रत्येक प्रकारका विमानका लागि छुट्टाछुट्टै सिम्युलेटर चाहिने भएकाले र ''यहाँ ल्याउँदा वा विदेश पठाउँदा खासै खर्चमा फरक नपर्ने भएकाले'' अहिलेसम्म बाहिर पठाइँदै आएको छ। ,अहिले नेपालमा २१ वटा वायुसेवा कम्पनी छन्। ,तीमध्ये नौवटाले 'फिक्स्ड विङ' वायुयान अर्थात् सर्वसाधारणले बुझ्ने भाषामा भन्नुपर्दा हवाईजहाज मात्रै, १२ वटाले रोटर विङ वायुयान अर्थात् हेलिकप्टर मात्रै र एउटा कम्पनीले दुवै खालका वायुयान उडाउँदै आएको प्राधिकरणले जनाएको छ।  ,नेपालमा विमान दुर्घटना भएपछि अनुसन्धान गरेर सम्भावित कारण खोज्ने प्रयास हुने गरेको भए पनि दुर्घटना हुने क्रम रोकिएको छैन। ,जेठ महिनामा जोमसोमनजिकै तारा एअरको विमान दुर्घटना हुँदा २२ जनाको मृत्यु भएको थियो. उद्धारकर्मीका अनुसार पाँच जनाको शव विमान बजारिएको भीरभन्दा झन्डै ६० मिटर तल खोल्सामा भेटिएको थियो,सन् २०१२ देखि २०२१ सम्म विमान दुर्घटनाबारे अनुसन्धानपछि जाँचबुझ आयोगहरूले १७५ वटा सिफारिसहरू गरेका थिए।  ,तीमध्ये १३१ वटा सिफारिस पूर्णतः पालना गरिएको र ११ वाट आंशिक रूपमा गरिएको नेपाल नागरिक उड्डयन प्राधिकरणले आफ्नो प्रतिवेदनमा जनाएको छ। तर १९ वटा सिफारिस पालना नगरिएको र १४ वटा लागु गर्नुनपर्ने उसले जनाएको छ।,तैपनि नेपालमा किन बारम्बार हुन्छ हवाई दुर्घटना? यो प्रश्न नेपाली अधिकारी र नागरिक उड्डयन क्षेत्रमा रुचि भएका विज्ञले मात्र हैन सर्वसाधारण नागरिकहरूले पनि गरिरहेका छन्।,यती एअरलाइन्सको विमान दुर्घटनाग्रस्त भएपछि नेपालको हवाई सुरक्षाबारे धैरले चासो व्यक्त गरेका छन्। ,नेपालको हवाई सुरक्षाबारे बीबीसीले प्राधिकरणको उच्च नेतृत्वसँग सम्पर्क गर्ने प्रयास गरेको थियो। ,तर पोखरामा भएको दुर्घटनाबारे ""अनुसन्धान भइरहेको र यो (कुरा गर्ने) उपयुक्त समय नभएको"" सन्देश पठाउँदै  वरिष्ठ अधिकारीहरूले प्रतिक्रिया दिन मानेनन्। ,नेपालमा सन् १९४६ देखि अहिलेसम्म ६८ वटा हवाई दुर्घटना हुँदा झन्डै ८८० जनाको मृत्यु भएको एभिएशन सेफ्टी नेटवर्कको तथ्याङ्कले देखाउँछ। ,दुर्घटनाको कारण मानवीय त्रुटिबाहेक विमानस्थलको भौगोलिक अवस्थिति र अकस्मात् मौसम परिवर्तन हुने गर्नुलाई मान्ने गरिएको छ। ,Nepal aviation accidents,गत वर्ष प्रकाशित उड्डयन सुरक्षासम्बन्धी आफ्नो प्रतिवेदनमा नेपाल नागरिक उड्डयन प्राधिकरणले विमान दुर्घटना (प्रति १,००० उडान घण्टा) र तिनमा मानवीय क्षति हुने क्रम ''ह्वात्तै घटेको'' दाबी गरेको थियो। प्राधिकरणका अनुसार सन् २०१२ देखि २०२१ सम्मको अवधिमा हेलिकप्टर दुर्घटनाको सङ्ख्या भने बढेको थियो।,दश वर्षको अवधिमा 'फिक्स्ड विङ' विमान दुर्घटना हुनुका कारण विश्लेषण गर्दै प्राधिकरणले दुर्घटनामा तीन खालका 'उच्च जोखिम' वर्ग भएको औँल्याएको थियो।,उच्च जोखिमका वर्गमध्ये सीएफआईटीका कारण दुईतिहाईभन्दा बढी मानवीय क्षति पुगेको थियो। प्राधिकरणका अनुसार एसटीओएल (शोर्ट टेक-अफ एन्ड ल्यान्डिङ) अर्थात् छोटो धावनमार्ग भएका विमानस्थलमा सञ्चालित विमानहरू बढी सङ्ख्यामा (१७ मध्ये १४) दुर्घटनामा परेका थिए।  ,उड्डयनको भाषामा सीएफआईटी भनेको विमानचालकको पूर्ण नियन्त्रणमा रहेको विमान त्रुटिवश कुनै भूभाग, पानी वा अवरोध गएर ठोकिनु हो। यस किसिमका दुर्घटनाहरू प्रायः विमान अवतरण गर्नुअघि वा  गर्दागर्दैको चरणमा हुने गरेका छन्। ,चालकदल तथा एअर ट्राफिक कन्ट्रोल (एटीसी) मध्ये एक वा दुवैको मानवीय त्रुटि, नियम उल्लङ्घन वा गल्ती तथा प्राविधिक त्रुटि र मौसमी कारणले पनि यस किसिमको दुर्घटना हुने गरेको पाइएको क्याप्टेन रामेश्वर थापा बताउँछन्। ,""तपाईँ न मौसम फेर्न सक्नुहुन्छ न त भौगोलिक अवस्थिति,"" नेपाल नागरिक उड्डयन प्राधिकरणका पूर्वमहानिर्देशक गौतमले भने।,""प्रायः मरेर जाने विमानचालकको दोष देखाउने गरिएको छ। तर हामीले के बुझ्नुपर्छ भने चालकभन्दा माथि वायुसेवा कम्पनी र उसमाथि नागरिक उड्डयन प्राधिकरण छ,"" उनले भने।  ,""विमानचालकको दोष हो भने त्यो प्रणालीको पनि दोष हो।"",अहिले नागरिक उड्डयन प्राधिकरणले नियमनकारी भूमिकाका साथसाथै सेवाप्रदायकको काम पनि गर्दै आएको छ। ,तर ती सबै कामका लागि पर्याप्त जनशक्ति छ कि छैन भन्ने प्रश्न बेलाबेलामा उठ्ने गरेको छ। ,नियमनकारी निकाय बलियो र स्वतन्त्र नभएसम्म सबै काम प्रभावकारी रूपमा गर्न नसकिने र त्यसका लागि राजनीतिक नेतृत्व संवेदनशील हुनुपर्ने धारणा प्राधिकरणका पूर्वमहाप्रबन्धक गौतम र क्याप्टेन थापा दुवैको छ।,""दुर्घटनाहरू भए र छानबिनहरू गरिए। तर छानबिनपछि गरिएको सिफारिस लागु भए नभएको त्यो हेर्ने निकाय छैन,"" गौतमले भने। ,प्राधिकरणले स्वार्थ बाझिने दुई खालका भूमिका निर्वाह गरिरहेकाले छुट्टाछुट्टै कामका लागि छुट्टाछुट्टै निकाय बनाउने प्रस्तावसहितको विधेयक राष्ट्रिय सभाबाट पारित भएको भए पनि राजनीतिक हस्तक्षेपका कारण प्रतिनिधिसभाबाट फिर्ता भएको भन्दै थापाले असन्तुष्टि व्यक्त गरे। ,अन्तर्राष्ट्रिय नागरिक उड्डयन सङ्गठन (आईकाओ) अन्तर्गत रहेको यूएसओएपीबाट गत वर्ष एप्रिल महिनामा भएको सुरक्षा परीक्षणमा नेपालले उल्लेख्य सुधार गरेको नेपाल नागरिक उड्डयन प्राधिकरणले जनाएको थियो। उड्डयन सुरक्षाको प्रभावकारी कार्यान्वयनमा नेपालको ७०.१ प्रतिशत अङ्क पाएको र त्यो वैश्विक मापदण्ड (६० प्रतिशत) भन्दा माथि रहेको भन्दै त्यतिबेला प्राधिकरणको नेतृत्वले गौरव व्यक्त गरेको थियो। ,प्राधिकरणका महाप्रबन्धक प्रदीप अधिकारीले त्यसबाट नेपाली आकाश ""सुरक्षित रहेको"" सन्देश गएको  बताएका थिए।  ,तर त्यसको एक महिनाको हाराहारीमा मुस्ताङ जिल्लामा तारा एअरको विमान दुर्घटनामा पर्दा २२ जनाको मृत्यु भयो।,केही महिनाअघि प्रकाशित आफ्नो प्रतिवेदनमा प्राधिकरणले प्रभावकारी सुरक्षा व्यवस्थापनका लागि नेपालमा 'स्टेट सेफ्टी प्रोग्र्याम' एसएसपी लागु गर्न थालिएको जनाएको छ। ,पोखरामा माघ १ गते भएको दुर्घटनामा नेपालको आन्तरिक उडानको इतिहासमा सबैभन्दा ठूलो मानवीय क्षति भएको छ। तीन दशकमा नेपालमा भएकामध्ये यो तेस्रो खराब हवाई दुर्घटना हो। ,असोज २०४९ सालमा ललितपुरको भट्टेडाँडामा पाकिस्तानको कराचीबाट आएको एअरबस A300B4-203 दुर्घटनाग्रस्त हुँदा सर्वाधिक सङ्ख्यामा मानवीय क्षति भएको थियो। दुर्घटनास्थल त्रिभुवन अन्तर्राष्ट्रिय विमानस्थलबाट १८ किलोमिटर दक्षिणमा पर्छ। ,अवतरण गर्ने अनुमति लिने क्रममा विमानचालकले 'मानक प्रक्रिया' अनुसरण गर्न नसक्नुलाई दुर्घटनाको सम्भावित कारण  मानिएको छ। ,Phase-wise aviation accidents in Nepal,त्यसअघि सोही वर्ष साउनमा ब्याङ्ककबाट आएको थाई एअरवेजको एअरबस A310-304 काठमाण्डू उपत्यकाबाट उत्तरतिर रसुवाको लाङ्टाङ क्षेत्रमा दुर्घटनाग्रस्त हुँदा पनि ११० जनाभन्दा बढीको ज्यान गएको थियो।  ,उक्त दुर्घटना विमानचालकले अवतरणको अनुमति लिने क्रममा भएको थियो। एअरट्राफिक कन्ट्रोल र चालकदलबीच असमझदारी, मौसम र उपकरणमा आएको समस्यालाई दुर्घटनाको सम्भावित कारण मानिएको छ।  ,क्याप्टेन अमित सिंहका अनुसार नेपालमा बारम्बार हवाई दुर्घटना हुनुको कारण ""नेपालमा विद्यमान हवाई सुरक्षाबारेको अवधारणा"" हो जसले ""सुधार गर्ने दिशामा अवरोध"" सिर्जना गरेको छ।""कहिलेकाहीँ प्राविधिक त्रुटि हुन सक्छ तर नेपालमा बारम्बार त्यसो हुनुको अर्थ हवाई सुरक्षा अन्तर्राष्ट्रिय स्तरमा कायम हुन सकेको छैन,"" सिंहले भने। ,उनी विगत ३० वर्षदेखि व्यावसायिक हवाई यातायातको क्षेत्रमा प्रशिक्षक एवं सुरक्षाविज्ञका रूपमा कार्यरत छन्। ,नेपालको भौगोलिक स्थितिबारे चर्चा गर्दै उनले विमानस्थलका कारण चुनौती सिर्जना भएको हो भने सम्बन्धित निकायले सुरक्षाको मापदण्डमा सुधार गरेर दुर्घटना हुन नदिनेतिर विचार गर्नुपर्ने बताए। ,""सुरक्षाले उत्पादन र संरक्षणबीच सन्तुलन कायम गर्छ,"" उनले भने, ""उत्पादन वा आय बढाउने हो भने तपाईँले संरक्षण पनि बढाउनुपर्छ,"" उनले भने। ,एभिएशन सेफ्टी नेटवर्कको तथ्याङ्कअनुसार विगत १३ वर्षमा नेपालमा २६ वटा हवाई दुर्घटना भए। तिनमा कम्तीमा २८५ जनाको मृत्यु भयो। ,यो अवधिमा भएका अधिकांश दुर्घटनाहरू विमान अवतरण गर्ने चरणमा भएका थिए। ,त्यसपछि उड्दाउड्दै र गन्तव्यमा पुग्नै लाग्दा अवतरण गर्नुअघि धेरै दुर्घटनाहरू भए। जमिन छोड्नासाथ भएका दुर्घटनाको सङ्ख्या न्यून छ। ,विश्वभरि भएका विमान दुर्घटनाहरूको तथ्याङ्क हेर्दा पनि अधिकांश दुर्घटना गन्तव्यमा पुग्नै लाग्दा र अवतरण गर्ने क्रममा भएका छन्। त्यसो किन हुन्छ त? ,""त्यतिबेला सबैभन्दा धेरै परिवर्तन हुन्छ,"" सिंह भन्छन्। ""विमान उडाउने र अवतरण गर्ने क्रममा धेरै गतिविधि गर्नुपर्छ अनि त्यो यात्रुले खप्न नसक्ने खालको भइदिन सक्छ,"" उनले भने।,विश्वभरि व्यावसायिक उडानमा भएका घातक दुर्घटनामा पनि त्यस्तै प्रवृत्ति देखिन्छ।,विमान निर्माता बोइङ कम्पनीले एउटा प्रतिवेदनमा सन् २०११ देखि २०२१ सम्म व्यावसायिक उडानमा भएका घातक दुर्घटनामध्ये २८ प्रतिशत अवतरणका क्रममा र २२ प्रतिशत चाहिँ विमान उचाइमा पुगेर तल ओर्लिने क्रममा र जमिन छोड्नासाथ भएको उल्लेख गरेको छ।,दुर्घटनामा परेको विमानको फाइल तस्बिर,काठमाण्डूबाट चालकदलका चार र ६८ यात्रुसहित उडेको यती एअरलाइन्सको ATR 72 विमान अवतरणको अनुमति लिइसकेपछि नवनिर्मित पोखरा अन्तर्राष्ट्रिय विमानस्थलनजिकै दुर्घटनामा पर्‍यो।,उक्त विमान १५.५ वर्षअघि निर्माण भएको बुझिएको छ। ,विमानस्थलका अधिकारीहरूका अनुसार माघ १ गते आइतवार बिहान मौसम सफा र उडानहरू नियमित थिए। ,विमानचालक कमल केसीको कप्तानीमा रहेको उक्त विमानले एअर ट्राफिक कन्ट्रोलरबाट अवतरणका लागि 'क्लिअरन्स' पनि पाइसकेको थियो। उक्त विमानस्थलमा पूर्व र पश्चिम दुवैतिरबाट अवतरण गर्न मिल्छ। ,विमानले पहिला पूर्व दिशामा अवस्थित 'रनवे थ्रीजीरो'बाट अवतरण गर्ने अनुमति पाएको थियो। ,""तर विमान १५ माइलनजिकै (झन्डै २४.५ किलोमिटर) आइसकेपछि चालकदलले 'रनवे वनटू' (पश्चिमी छेउ) बाट अवतरण गर्ने अनुमति माग्यो,"" विमानस्थलका ती अधिकारीले बीबीसी न्यूज नेपालीलाई भने। ""आवाज पुरुषको थियो अर्थात् विमानचालक केसीले नै अनुमति मागेका हुन्,"" उनले भने। एटीसीबाट विमानले अनुमति पायो पनि।,केसी इन्स्ट्रक्टर पाइलट (आईपी) अर्थात् प्रशिक्षक विमानचालक थिए। चालकदलमा सहचालक अञ्जु खतिवडा पनि थिइन्। त्यो दिन पोखराका लागि उनीहरूको त्यो दोस्रो उडान थियो।,विमान अवतरण गर्न अनुमति लिएर धावनमार्गको दिशा परिवर्तन गर्नु सामान्य नै मानिन्छ। अवतरण गर्न बाधा भए नभएको र हवाई ट्राफिकसम्बन्धी अन्य कुरा, मौसम र चराको गतिविधि र विमानको आवश्यकता हेरे त्यस्तो अनुमति दिइने गरेको छ।,अनुमति पाएपछि अवतरण गर्न मोडिएको उक्त विमान पोखराको पुरानो र भर्खरै सञ्चालनमा आएको नयाँ विमानस्थलको बीचतिर सेती नदीको खोँचमा गएर बज्रियो। विभिन्न अनुमान गरिए पनि के कारणले दुर्घटना भयो भन्ने स्पष्ट भइसकेको छैन। ,विमानभित्र रहेका एक भारतीय यात्रुले सो क्रममा फेसबुक लाइभ गरेको खुलेको छ। सामाजिक सञ्जालमा पछि भाइरल भएको उनले खिचेको भिडिओमा विमान ठोकिनुअघि कुनै अस्वाभाविक घटना भएको देखिँदैन। ,माघे सङ्क्रान्तिको उत्सव मनाइरहेका मानिसहरूका लागि उक्त दुर्घटना नेपालमा तीन दशकयता भएको सबैभन्दा ठूलो दुर्घटना बन्न पुग्यो। ,यती एअरलाइन्सको उक्त 9N-ANC उडान काठमाण्डूबाट बिहान १०:३० बजे उडेको थियो। विश्वभरि हुने उडानबारे तत्काल तथ्याङ्क अभिलेखमा राख्ने वेबसाइट Flightradar24 ले उक्त विमान बिहान १०:५७ बजे समुद्र सतहबाट २,८७२ फिट (झन्डै ८७६ मिटर) को उचाइमा रहेको देखाउँछ। त्यसपछि भने विमानबाट सबै सङ्केत प्रवाह हुन रोकियो। ,पोखरा अन्तर्राष्ट्रिय विमानस्थल २,६३६ फिटको उचाइमा छ।,Playback of YT flight,तर फ्लाइटरेडारले देखाएको उचाइ त्रुटिपूर्ण हुनसक्ने पोखरा विमानस्थलका एक अधिकारीले बताए। दुर्घटनाबारे अनुसन्धान भइरहेकाले उनले आफ्नो नाम उल्लेख नहोस् भन्ने चाहेका छन्।,""ब्ल्याक बक्सको फ्लाइट डेटा रेकर्डरको अध्ययनपछि अवतरणका क्रममा के भएको थियो र विमान कसरी खस्यो भन्ने स्पष्ट हुन्छ,"" उनले भने।,यती एअरलाइन्सले सन् १९९८ को सेप्टेम्बर महिनामा पहिलो पटक आफ्नो व्यावसायिक उडान थालेको थियो। ,त्यसका लागि उसले क्यानडामा निर्मित DHC6-300 ट्विन-ओटर विमान ल्याएको यती एअरलाइन्सको वेबसाइट जनाइएको छ। नेपालमा आन्तरिक उडान गर्दै आएको सो निजी वायुसेवा कम्पनीसँग ATR 72 विमानहरू छन्। ,सन् २००४ यता यती एअरलाइन्सका छवटा विमान दुर्घटनामा परेका छन्। तिनमा १०० जनाभन्दा बढीको मृत्यु भएको छ। ,सर्वाधिक मानवीय क्षति पोखरामा भएको दुर्घटनामा भएको हो।,पोखरामा दुर्घटनामा परेको विमान १५ वर्षअघि बनेको जानकारी Flightradar24 ले दिएको छ। ,तर त्यसमा जडित ट्रान्सपोन्डर अर्थात् 'रेडिओ उपकरण'ले पठाउने डेटा 'विश्वसनीय नभएको' उसले जनाएको छ। ,""पुराना विमानमा भएका वेदर रेडार (मौसमसम्बन्धी जानकारी सङ्कलन गर्ने उपकरण), जमिननजिकै पुगेको चेतावनी दिने प्रणाली र अन्य साधनहरू प्रायः चलनचल्तीबाट हराइसके,"" सिंहले भने।  ,""पुराना विमानहरूमा जोखिम न्यूनीकरण गर्न विमानचालकलाई सावधान गराउने आधुनिक साधन र सुविधाहरू हुँदैनन्,"" उनले भने। विमान निर्माताले पनि समयसमयमा त्यस्ता साधन र सुविधाहरू उपलब्ध गराउँछन्। तर तिनलाई अद्यावधिक गराउने व्यवस्था उड्डयन निकायबाट हुनुपर्ने धारणा सिंहको छ। ,क्याप्टेन थापा भने विमान पुरानो हुँदैमा समस्या हुन्छ कुरामा असहमत देखिन्छन्। उनी विमानको अवस्था र मर्मत महत्त्वपूर्ण हुने तर्क गर्छन्। ,नेपालमा विमानको सङ्ख्या कम भएको तर वायुसेवाको माग र हवाई यातायातमा निर्भरता बढेको बताउँदै  क्याप्टेन थापाले भने,""विमान पुरानो हुँदैमा केही घाटा हुँदैन। मर्मतमा सम्झौता हुनुहुँदैन, नेपालमा मर्मतमा सम्झौता भएको कमै छ।"" ,फ्रान्सको कम्पनी एटीआरले बनाएको ATR 72 विमान यात्रु र सामान दुवै बोक्न प्रयोग हुन्छ। ,यो 'ट्विन-टर्बोप्रब' विमान हो अर्थात् यसमा विमानलाई अगाडि बढाउन दुईवटा प्रपेलर (पङ्खा) हुन्छन्। ,पोखरामा विमान दुर्घटना भएपछि फ्रान्स सरकारको हवाई सुरक्षा हेर्ने निकाय, विमान निर्माता कम्पनी एटीआर र युरोपेली नागरिक उड्डयन सुरक्षा निकायका विज्ञहरू नेपाल आएका छन्। उनीहरूले नेपालमा भइरहेको अनुसन्धानमा सहयोग गर्ने बताइएको छ।,एभिएशन सेफ्टी नेटवर्कका अनुसार सन् १९९४ देखि २०२३ मा अहिलेसम्म विश्वभरि दुर्घटनामा परेका त्यस प्रकारका ३९ वटा विमानमा 'हल लस' भएको छ अर्थात् फेरि मर्मत गर्नै नसकिनेगरी क्षति पुगेको छ। ती दुर्घटनामा ४७० जनाको ज्यान गएको छ। सबैभन्दा ठूलो मानवीय क्षति यो वर्ष पोखरामा भएको छ। त्यसअघि सन् २०२० र १९९४ मा पनि ६८-६८ जनाले ज्यान गुमाएका थिए।,ATR-72 worst crashes,ग्राफिक्सः लोकेश शर्मा,’१३ वर्षको उद्धारकार्यमा मैले यस्तो घटना पहिलो पटक देखेँ’,'सबै आफन्तले शव पाउन कम्तीमा एक हप्ता',2023 बीबीसी। अन्य वेबसाइटका सामग्रीहरूका लागि बीबीसी जिम्मेवार छैन।, ",
https://www.bbc.com/nepali/news-64540224,"दक्षिणपूर्वी टर्की र सिमाना जोडिएको सिरियामा सोमवार बिहान आएका दुईवटा शक्तिशाली भूकम्पका कारण हजारौँ मानिसको ज्यान गएको छ र घाइते भएका छन्।  ,यो पनि हेर्नुहोस्","पहिलो भूकम्प आएको केही घण्टापछि दोस्रो शक्तिशाली भूकम्प आएको थियो। ,ती भूकम्पका कारण भएको मानवीय क्षति निकै बढी हुनसक्ने चेतावनी विश्व स्वास्थ्य सङ्गठन (डब्ल्यूएचओ) ले दिएको हो। ,टर्कीको गाजियान्टेप प्रान्तमा आएको पहिलो भूकम्प ७.८ म्याग्निट्यूडको थियो। नेपालमा सन् २०१५ मा आएको विनाशकारी भूकम्प पनि ७.८ म्याग्निट्यूडकै थियो। ,टर्कीमा परकम्पका रूपमा आएको दोस्रो भुइँचालो ७.५ म्याग्निट्यूडको थियो। ,यस्तो भुइँचालोलाई ठूलो मानिन्छ। ,टर्कीमा आएको पहिलो भूकम्पको केन्द्रबिन्दु जमिनको सतहभन्दा केवल १८ किलोमिटर मुनि थियो। ,त्यसैले भवनहरू र अन्य भौतिक संरचनामा ठूलो क्षति पुग्यो।,लन्डनस्थित यूनिभर्सिटी कलेजका जोखिम तथा विपद् न्यूनीकरण विभाग प्रमुख प्राध्यापक जोआना फोरे-वाकर भन्छिन्,""विगत १० वर्षमा दुई वटा मात्रै त्यति म्याग्निच्युडका र त्यसभन्दा अघिल्लो दशकमा चार वटा त्यस्ता विनाशकारी भूकम्प गएका छन्।"",तर भूकम्पको शक्तिका कारण मात्रै विनाश निम्तिने होइन।,यो भूकम्प बिहान सबेरै आएका बेलामा मानिसहरू घरभित्रै सुतिरहेका थिए।,घर तथा भवनहरू कति बलिया छन् कुराले पनि भूकम्पका कारण हुने क्षति फरक पर्न सक्छ। ,पोर्ट्स्मथ यूनिभर्सिटीका ज्वालामुखी र जोखिम सञ्चारसम्बन्धी अध्यापन गरिरहेकी डा. कार्मेन सोलाना सिरिया र दक्षिण टर्कीमा भूकम्प प्रतिरोधात्मक संरचनाहरूको अवस्था निकै खराब रहेको बताउँछिन्।,""त्यसकारण अब जीवन बचाउने कुरा प्रतिकार्यमा निर्भर रहन्छ। बाँचिरहेका मानिसहरूको उद्धारका लागि २४ घण्टा निकै महत्त्वपूर्ण हुन्छ र ४८ घण्टा पछि जीवितै उद्धार गर्न सकिने सम्भावना निकै कम हुन्छ,"" उनले भनिन्।,यो यस्तो क्षेत्र हो जहाँ विगत २०० वर्षयता ठूलो भूकम्प आएको थिएन। ,त्यसैले पनि पनि यहाँ भूकम्प आउँदा गरिनुपर्ने तयारीको मात्रा भूकम्प आइरहने क्षेत्रभन्दा निकै कम थियो। ,पृथ्वीको भूगर्भ विभिन्न तह मिलेर बनेको हुन्छ। चट्टानहरूको त्यस्तो तहलाई प्लेट भनिन्छ। ,ती एकअर्कासँगै टाँसिएर रहेका हुन्छन्। कहिलेकाहीँ प्लेटहरू यतायता हलचल गर्न खोज्छन्, तर एकअर्का हुने घर्षणका कारण रोकिन्छन्। तर कहिलेकाहीँ यस्तो दबाव सिर्जना हुन्छ जसका कारण प्लेटहरू एकअर्कामाथि खप्टिन पुग्छन् र अचानक सतहमा हलचल हुन्छ। ,अहिले टर्कीमा अरेबियन प्लेट उत्तरतर्फ सरेर एनाटोलियन प्लेट थिचिएका कारण भूकम्प गएको हो।,प्लेटहरूको घर्षण नै विगतमा भएका भूकम्पहरूको पनि कारण हो।,यो क्षेत्रमा सन् १८२२ को अगस्टमा ७.४ म्याग्निट्यूडको भूकम्प गएको थियो। त्यो सोमवारको भूकम्पभन्दा निकै सानो हो।,मापनमा सानो भए पनि उक्त भूकम्पका कारण उक्त क्षेत्रमा ठूलो क्षति भएको थियो। एलेपो सहरमा मात्रै ७,००० मानिसले ज्यान गुमाएका थिए। ,क्षति पुर्‍याउन सक्ने क्षमताका परकम्पहरू एक वर्षसम्म नै आइरहे।,सोमवारको भूकम्पपछि पनि धेरै वटा परकम्पहरू आएका छन्। वैज्ञानिकहरूले यसअघिको ठूलो भूकम्पमा जस्तै परकम्पहरू निरन्तर आइरहने ठानेका छन्। ,भूकम्प स्केलमा नापिन्छ। त्यसलाई म्याग्निट्यूड भनिन्छ।,साधरणतया म्याग्निट्यूड २.५ वा त्यसभन्दा सानो कुनै पनि भूकम्प महसुस हुँदैन। तर मापन गर्ने उपकरणहरूले यस्ता भूकम्पको पनि पहिचान गर्छन्। ,म्याग्निट्यूड ५.० सम्मका भूकम्पहरू आएको थाहा हुन्छ। तिनले क्षति पनि पुर्‍याउन सक्छन्। ,टर्कीमा आएको ७.८ म्याग्निट्यूडको जत्रो भूकम्पले ठूलो क्षति पुर्‍याउन सक्ने भएकाले यस्ता भूकम्पलाई ""मेजर"" अर्थात् ठूलो भनेर वर्गीकरण गरिएको छ।,म्याग्निट्यूड ८.० भन्दा ठूलो भूकम्प विनाशकारी हुन्छ। त्यसको केन्द्रबिन्दुवरपर रहेका स्थानमा ठूलो विध्वंश हुन सक्छ। ,जापानको तटीय क्षेत्रमा सन् २०११ मा आएको भूकम्पको म्याग्निट्यूड ९.०  मापन भएको थियो। त्यसले त्यहाँको भूमिमा व्यापक क्षति निम्त्याएको थियो। ,उक्त भूकम्पका कारण शृङ्खलाबद्ध सुनामीहरू आए। एउटा सुनामीका कारण जापानको एउटा परमाणुकेन्द्रमा ठूलो दुर्घटना भयो। ,दक्षिण अमेरिकी राष्ट्र चिलेमा सन् १९६० मा गएको ९.५ म्याग्निट्यूडको भुइँचालोलाई अहिलेसम्म मापन गरिएकामधये ठूलो भूकम्प मानिएको छ।,आमाको शवसँग नाभी जोडिएकी नवजात शिशु फेला परिन्,भत्किएको भवनको भग्नावशेषबाट यसरी जीवितै उद्धार गरियो,टर्कीमा रहेका नेपालीको त्रास र चिन्ता,सम्झनामा फुकुशिमा: विश्व हल्लाएको त्यो पारमाणविक दुर्घटना,'काठमाण्डू यसरी पूर्वतिर सर्‍यो, पश्चिममा गएर अडियो',2023 बीबीसी। अन्य वेबसाइटका सामग्रीहरूका लागि बीबीसी जिम्मेवार छैन।, ",
https://www.bbc.com/nepali/articles/cy9dl2qzed3o,सर्वोच्च अदालतले गोर्खा भर्तीसम्बन्धी त्रिपक्षीय सन्धि पुनरवलोकन गर्न नेपाल सरकारलाई निर्देशनात्मक आदेश दिएपछि भूतपूर्व गोर्खाहरू उक्त सम्झौता संशोधन हुनेमा “आशावादी” देखिएका छन्। ,"महारानी एजिजाबेथको अन्तिम संस्कारका बेला सहभागी गोर्खा सैनिकहरू ,
,यद्यपि उनीहरू “त्यसबारे सरकारले आवश्यक पहल गर्नेमा विश्वस्त हुन नसकेको” बताउँछन्।
,गोर्खा भर्तीसम्बन्धी मामिलाका जानकार समेत रहेका एकजना पूर्व महान्यायाधिवक्ताले चाहिँ सर्वोच्चको आदेशसँगै “उक्त त्रिपक्षीय सन्धि पुनरवलोकन नभए त्यसको औचित्य समाप्त भएको जस्तो” देखिने बताएका छन्।  
,नेपाल, भारत र ब्रिटेनबीच सन् १९४७ मा भारत ब्रिटिश उपनिवेशबाट स्वतन्त्र भएपछि गोर्खा भर्तीसम्बन्धी त्रिपक्षीय सन्धि गरेका थिए। 
,हालसम्म सोही सन्धिका आधारमा नेपाली नागरिकहरू भारतीय र ब्रिटिश सेनामा भर्ना हुँदै आएका छन्। 
,उक्त सन्धिका आधारमा नै ब्रिटेनले आफ्नो सुरक्षा फौजमा भर्ना गर्ने नेपाली नागरिकहरूलाई सिङ्गापुरमा पनि पठाउने गरेको छ भने ब्रुनाईमा पनि सुरक्षाका लागि खटाउने गर्छ।
,सर्वोच्च अदालतका न्यायाधीश आनन्दमोहन भट्टराई र सुष्मालता माथेमाको इजलासले गत मङ्गलवार गोर्खा भर्तीसम्बन्धी २०७४ जेठ २६ गते दायर भएको एउटा रिट निवेदन खारेज गरेको थियो। 
,परमादेश माग गरिएको उक्त रिट निवेदन खारेज गर्ने क्रममा सर्वोच्च अदालतले सरकारका नाममा निर्देशनात्मक आदेश दिएको हो। 
,उसले “विपक्षीलाई उक्त त्रिपक्षीय सन्धि पुनरवलोकन गर्न” आदेश दिएको जनाइएको छ। 
,ब्रिटिश गोरखा भूतपूर्व सङ्गठन (बिगेसो) का अध्यक्ष पदमसुन्दर लिम्बूले रिट निवेदन दिएका थिए। 
,बिगेसोका कानुनी सल्लाहकार तथा उक्त मुद्दामा बहस गरेका अधिवक्ता फणीन्द्र कार्कीले “पूर्ण पाठ आउन बाँकी रहेको र त्यस दिन (मङ्गलवार) कार्यालय समय सकिएको अवस्था भएकाले लिखित रूपमा आदेशको संक्षिप्त विवरण” जारी नभएको बताए।
,सर्वोच्च अदालतको बेवसाइटमा राखिएको विवरणमा पनि उक्त रिट निवेदन खारेज भएको र निर्देशनात्मक आदेश जारी भएको उल्लेख छ। 
,लिम्बूले प्रधानमन्त्री तथा मन्त्रिपरिषद्को कार्यालय र परराष्ट्र मन्त्रालयलाई विपक्षी बनाएर उक्त रिट निवेदन दिएका थिए।
,सर्वोच्च अदालतको निर्णयले “विभेदपूर्ण त्रिपक्षीय सन्धि खारेजीको बाटो खुलेको” निवेदकसमेत रहेका बिगेसोका अध्यक्ष पदमसुन्दर लिम्बूले बताए। 
,उनले भने, “उक्त सन्धिले सिर्जना गरेका गलत विभेद र असमानताको अन्त्य हुनुपर्छ भन्ने हाम्रो मागलाई सर्वोच्चले सम्बोधन गरेको छ। अब त्यसलाई कार्यान्वयन गर्ने काम सरकारको हो।”
,“हामीलाई त्यसलाई सरकारले कार्यान्वयन गर्छ भन्ने आशा छ र न्यायालयको आदेशलाई कार्यान्वयन नगरी पनि हुँदैन।“
,लिम्बूले दायर गरेको रिट निवेदनमा पनि “… नेपालसमेत पक्ष भई गोर्खा सैनिक भर्तीबारे भएको असमान त्रिपक्षीय सन्धि नेपाल, भारत र बेलायत तीनै राष्ट्र पक्ष रहेको अन्तर्राष्ट्रिय मानवअधिकारसम्बन्धी विभिन्न महासन्धिहरू तथा दस्तावेजहरू विपरीत रहेको हुँदा सो सन्धि खारेज गरी कानुनको पालन गराइ हरेक नेपाली नागरिकले मर्यादित एवं सम्मानपूर्वक बाँच्न पाउनु र कानुनी शासन कायम गराउनु रहेकोले धारा १३३ (२) बमोजिम सार्वजनिक सरोकारको रूपमा हामी यो रिट निवेदन लिई आएका छौँ” भन्ने उल्लेख गरिएको छ। 
,त्रिपक्षीय सन्धि खारेजीको माग गर्नेमध्येकै एकजना भूतपूर्व भारतीय सैनिक भीमबहादुर रानाले पनि अदातलको आदेशपछि आफू पुनरवलोकन हुनेमा आशावादी रहेको बताए।
,उनले भने, “अदालतको आदेशपछि त्यो कार्यान्वयन हुनै पर्ने हो। भएन भने हामी एक जुट भएर बाध्य पार्छौँ। आदेश नमाने सरकारलाई दबाब दिन्छौँ।“
,गोर्खा भूतपूर्व सैनिक सङ्घ (गेसो) का उपाध्यक्ष जीतबहादुर राईले पुनरवलोकनको माग पहिलेदेखिकै रहेको बताए। 
,उनले भने, “नेपाल, ब्रिटेन र भूतपूर्व गोर्खासम्मिलित वार्ता अहिले पनि ब्रिटेनमा जारी छ। फेब्रुअरीमै अर्को तेस्रो चरणको वार्ता हुँदैछ। उक्त वार्तामा पनि पुनरवलोकनको कुरा छ।” 
,“अदालतको आदेशले त्यसमा प्रभाव पार्ला वा नपार्ला त्यो त भन्न सकिन्न तर अब सरकारले यसलाई अघि बढाउँछ भन्ने आशा पलाएको छ।”
,“नेपाल सरकारले यो मुद्दालाई अघि बढाएको भए त समस्या पहिले नै समाधान भइसक्थ्यो तर पछिल्ला सरकारहरूले यसलाई चासोका साथ हेरेकाले हामी केही आशावादी चाहिँ छौँ।”
,भारतीय गोर्खा ,गोर्खा भर्तीसम्बन्धी मामिलामा चासो राख्ने तथा अन्तर्राष्ट्रिय कानुनका जानकार समेत रहेका पूर्व महान्यायाधिवक्ता युवराज सङ्ग्रौलाले सर्वोच्चको यो आदेशपछि त्रिपक्षीय सन्धिको “औचित्यमाथि प्रश्न” उठेको बताए। 
,उनले भने, “तीनवटा संसदीय समितिको प्रतिवेदनमा कूटनीतिक माध्यमबाट पुनरवलोकन गर्नु भनिएको छ। सर्वोच्चको आदेश नौलो होइन। यो स्वाभाविक हो।“
,“पहिले संसद्‌ले भन्यो। अहिले अदालतले पनि भन्यो। यसमा सरकारले पनि पुनरवलोकन गर्नुपर्छ भनेर औपचारिक तथा अनौपचारिक माध्यमबाट ब्रिटेनलाई भनिरहेकै बुझिएको छ।”
,त्यसको अर्थ कूटनीतिक रूपमा “अब नेपाललाई त्यो सम्झौता स्वीकार्य छैन” भनिएको उनको बुझाइ छ। 
,सङ्ग्रौलाले भने, “अब यसमा ब्रिटेनले सहमति जनाउँछ र पुनरवलोकन गर्छ अनि विभेद हट्छ भने नयाँ द्विपक्षीय सन्धि भएर कार्यान्वयन हुनसक्छ। तर हामीसँग छलफल नगर्ने भए यो सन्धिको अर्थ छैन भन्ने हो।”
,“पुनरवलोकन नभए नेपाल सरकारले डरले नगर्ला तर अलिकति राम्रो सरकार आउँदा ब्रिटिश क्याम्प बन्द गर भन्न सक्छ।“
,उनले नेपालले आफ्ना नागरिकलाई विदेशी सेनामा पठाउने हो भने अब ब्रिटेन र भारतसँग छुट्टाछुट्टै सन्धि गर्नुपर्ने आवश्यकता औल्याए। 
,तीन वर्षअघि नेपालले ब्रिटेनलाई गरेको प्रस्ताव ,नेपालले गोर्खा भर्तीसम्बन्धी त्रिपक्षीय सन्धि पुनरवलोकनका लागि ब्रिटेनलाई तीन वर्षअघि औपचारिक रूपमै प्रस्ताव गरेको थियो। 
,तर त्यसबारे हालसम्म के कस्तो प्रगति भयो भन्नेबारे दुवै देशहरूले सार्वजनिक वा औपचारिक रूपमा केही बताएका छैनन्। 
,यद्यपि “आफूहरूलाई विभेद गरिएको” भन्दै त्यसविरुद्ध भूतपूर्व गोर्खा सैनिकहरू लन्डनमा अनसन बसेपछि भएको सम्झौता अनुसार अहिले नेपाल, ब्रिटेन र भूतपूर्व गोर्खा सम्मिलित वार्ता टोलीले वार्ताहरू जारी राखेका छन्। 
,हालसम्म दुई चरणका वार्ता भइसकेको र यसै महिना अर्को चरणको वार्ता हुने अधिकारीहरूको भनाइ छ। 
,ती वार्ताहरूमा पनि सन्धि पुनरवलोकनको कुरा उठाइएको वार्ता टोलीका एकजना नेपाली सदस्यले बीबीसीलाई केही साताअघि बताएका थिए।
,यसअघि पटक पटक गोर्खा भर्तीसम्बन्धी सम्झौता पुनरवलकोनबारे चर्चा हुँदै आएको छ। 
,चार वर्षअघि तत्कालीन प्रधानमन्त्री केपी शर्मा ओलीको ब्रिटेन भ्रमणका बेलामा उनले समकक्षी टरिजा मेसँग त्यसबारे कुरा गरेको त्यस बेलाका परराष्ट्रमन्त्री प्रदीपकुमार ज्ञवालीले बताएका थिए। 
,त्यसपछि ज्ञवालीले नेपालको सङ्घीय संसद्‌मै उक्त सन्धिको पुनरवलोकन हुनुपर्ने धारणा राखेका थिए। 
,सङ्घीय संसद्का विभिन्न समितिहरूले पनि पटक-पटक प्रधानमन्त्री तथा मन्त्रिपरिषद्को कार्यालय र परराष्ट्र मन्त्रालयलाई उक्त सन्धि पुनरवलोकन गर्न निर्देशन दिइसकेका छन्। 
,सुगौली सन्धिपछि नै नेपालीहरूलाई ब्रिटिश सेनामा भर्ती गर्न थालिएको थियो। 
,तर भारत ब्रिटिश उपनिवेशबाट मुक्त भएपछि गोर्खा भर्तीसम्बन्धी नयाँ सन्धि गरियो। 
,सन् १९४७ नोभेम्बर ९ मा नेपाल-भारत र ब्रिटेनबीच गोर्खा भर्तीबारे भएको सन्धिलाई त्रिपक्षीय सन्धि भन्ने गरिएको छ।
,हालसम्म ब्रिटिश र भारतीय सेनामा सोही सन्धिअन्तर्गत नेपाली नागरिकहरू भर्ती हुने गरेका छन्।
,दुवै देशले आफ्ना सेनामा गोर्खाहरूको छुट्टै सैन्य एकाइ बनाउने गरेका छन्।
,
,ब्रिटेनको गोर्खा ब्रिगेड्समा हाल तीन हजारभन्दा बढी नेपाली नागरिक कार्यरत रहेको बताइन्छ। 
,भारतीय सेनाको गोर्खा राइफल्समा ४० हजारभन्दा बढी नेपाली नागरिक काम गरिरहेको विवरण पाइन्छ। 
,तर गोर्खाहरूको पक्षमा आवाज उठाउँदै आएका भूतपूर्व गोर्खाहरूले भने उक्त सन्धिलाई असमान सन्धिका रूपमा व्याख्या गर्ने गरेका छन्।
,
,गोर्खा भूतपूर्व सैनिक सङ्घ गेसोले गराएको उक्त सन्धिको नेपाली अनुवादअनुसार त्यसमा भारत र ब्रिटेनको सेनामा नेपालीहरूको भर्ती कसरी गरिनेछ भन्ने प्रावधानहरू राखिएका छन्।
,उक्त सन्धिमा गोर्खा सैनिकको रोजगारीका सर्त र अवस्थाहरू पनि तोकिएका छन्।
,उक्त सन्धिमा स्पष्ट रूपमा नेपाली नागरिकलाई भारत र ब्रिटेनको सेनामा भर्ती गरिए पनि उनीहरूलाई भाडाको सैनिकका रूपमा व्यवहार नगरिने उल्लेख गरिएको छ।
,सन्धिमा नेपालका तत्कालीन प्रधानमन्त्री तथा सुप्रिम कमान्डर इन चीफ पद्मशमशेर जबराले भारत र ब्रिटेनमा गोर्खा भर्तीलाई कायम राख्न दिने आधारका रूपमा 'उनीहरूलाई भाडाका सैनिकका रूपमा नहेरिने हो भने' भन्ने सर्त राखेको उल्लेख छ।
,सन् १९४७ मे १ मा काठमाण्डूमा भएको त्रिपक्षीय बैठकमा पद्मशमशेरले राखेका सर्तलाई सन्धिमा लिपिबद्ध गरिएको हो।
,त्यसमा भनिएको छ, ""यदि अन्तिम चरणका सर्त तथा अवस्थाहरू नेपाल सरकारको स्वार्थ वा मर्यादामा अहितकारी प्रमाणित हुँदैनन् भने, अनि गोर्खा रेजिमेन्टहरूका जवानहरू सेवाका लागि तयार हुन्छन् भने (यदि उनीहरूलाई स्पष्ट रूपमा भाडाका सैनिकको रूपमा नहेरिने हो भने), मेरो सरकार यी दुवै सेनासँग सम्बन्धलाई निरन्तरता दिन खुसी हुनेछ।""
,2023 बीबीसी। अन्य वेबसाइटका सामग्रीहरूका लागि बीबीसी जिम्मेवार छैन।, ",
https://www.bbc.com/nepali/news-64578251,टर्की र सिरियाको भूकम्पका कारण भत्किएका भवनहरूभित्र फसेका जीवित मानिसहरूको उद्धारका लागि समय घर्किँदै गइरहेको छ।,"अब्लुलाइम मुआइनिलाई टर्कीको हटाईमा उद्धारकर्मीहरूले भग्नावशेषबाट निकालेका थिए,स्वदेशी तथा विदेशी उद्धारकर्मीहरूले जीवित मानिस रहेको ठानिएका भग्नावशेषहरू पन्छाएर जीवन बचाउन हरसम्भव प्रयास गरिरहेका छन्।,तर यसरी भग्नावशेषभित्र फसेका मानिस कति समयसम्म जीवित रहन सक्छन्?,विज्ञहरूले बीबीसीलाई बताए अनुसार यसलाई निर्धारण गर्ने विभिन्न तत्त्वहरू छन्।,भवन वा संरचना भत्किँदा च्यापिएका, थुनिएका वा फसेका व्यक्तिको अवस्थिति, पानी र श्वास फेर्ने पहुँच, त्यहाँको मौसमको अवस्था र शारीरिक तन्दुरुस्ती लगायत विभिन्न कुराहरूले उनीहरू कति समय बाँच्न सक्छन् भन्ने निर्धारण गर्छ।,अधिकांश उद्धारका कामहरू विपद्‌को घटना भएको २४ घण्टाभित्र भइसक्छन्। ,तर भग्नावशेषहरूबाट मानिसहरूलाई उद्धार गर्न त्योभन्दा धेरै लामो समय लागेका उदाहरणहरू पनि छन्।,संयुक्त राष्ट्रसङ्घले विनाशकारी घटना भएको पाँच देखि सातदिनसम्म खोजी र उद्धार जारी राख्ने गरेको छ।,यस्तो निर्णय पनि लगातार एक वा दुई दिनसम्म जीवित मानिसहरूको उद्धार हुन नसकेको अवस्थामा मात्रै लिइन्छ।,त्यसो भए के-के तत्त्वले विपद्‌मा फसेका मानिसहरूलाई जीवित राख्छ? ,भूकम्प वा कुनै पनि भवन अचानक ढल्ने कुरा अनुमान लगाउन सहज छैन। ,तर यस्तो आपत्कालिक घटनामा आफ्नो शरीरको अवस्थिति तपाईँ घटनामा बाँच्ने अवस्थाको लागि सबैभन्दा महत्त्वपूर्ण हुने विज्ञहरू बताउँछन्।,राम्रोसँग छनौट गरिएको बस्ने ठाउँले भग्नावशेषहरूबाट पुरिनबाट मात्रै बचाउँदैन सास फेर्नका लागि ठाउँ समेत पाइन सक्छ। ,""'ड्रप, कभर र होल्ड' अर्थात् निहुरिनु, छेकिनु र रोकिनुको अभ्यास गर्दा बाँच्नको लागि र श्वास फेर्नको लागि बाटो बनाउन सकिन्छ,"" टर्कीको सबैभन्दा ठूलो उद्धार तथा खोज सम्बन्धी संस्थाका संयोजक मुरत हरुन अन्गोरेन भन्छन्।,'ड्रप, कभर र होल्ड' भनेको आफ्नो हातलाई तल पारेर घुँडा टेकेर बस्नु, शरीरलाई टेबल वा कुनै माथिबाट झर्ने वस्तुबाट जोगाउने बस्तुमुनि छेकिनु र भूकम्पको झट्का नरोकिँदासम्म अडिनुलाई बुझाउँछ। ,""भूकम्प जस्तै विपद्‍बाट निम्तने आपत्कालिन अवस्थाबारे शिक्षा, तालिम र सचेतना महत्त्वपूर्ण भए पनि सधैँ बेवास्ता गरिने कुरा हुन्,"" उनले थपे।,""त्यही कुराले भग्नावशेषभित्र तपाईँको बाँच्ने समय तय गर्छ।"",विश्व स्वास्थ्य सङ्गठनको आपत्कालिन परियोजनाकी प्राविधिक अधिकारी डा जेत्री रेग्मी पनि पूर्व तयारीको महत्त्वमा जोड दिन्छिन्।,""बलियो डेस्क वा टेबलको मुनी छेकिएर रहँदा बाँच्ने सम्भावना बढ्छ। हरेक आपत्कालिन अवस्था फरक हुने भएकाले कुनै कुराको निश्चित हुँदैन तर प्रारम्भिक खोजी र उद्धार प्रयासहरू स्थानीय समुदायको पूर्व तयारी क्षमतामा पनि भर पर्छ,"" उनले भनिन्। ,भत्किएको भवनभित्र फसेको मानिस जीवित रहन श्वास फेर्नको लागि हावा र खानेपानी सबैभन्दा जरुरी हुन्छ। तर बाँच्ने कुरा उसलाई लागेको चोटमा पनि भर पर्छ। रगत बगिरहेको छ भने कुनै पनि मानिस २४ घण्टापछि जीवित भेटिने सम्भावना कम रहन्छ। ,ढलेको भवनमा फसेको मानिसलाई ठूलो चोट पनि लागेको छैन र श्वास फेर्ने ठाउँ पनि पाइरहेको छ भने उसलाई बाँच्नका लागि चाहिने अर्को महत्त्वपूर्ण कुरा शरीरलाई आवश्यक मात्रामा चाहिने पानी हो।,अमेरिकाको ड्यूक विश्वविद्यालयस्थित सघन उपचार सम्बन्धी विज्ञ प्राध्यापक रिचर्ड एडवार्ड मुनका अनुसार शरीरमा अक्सिजन र पानीको कमीले बाँच्न कठिन बनाउँछ।,""हरेक वयस्कको शरीरबाट पिसाब, पसिना, श्वास फेर्दा वा बाफको माध्यमबाट एक दिनमा १.२ लिटर पानी बाहिर जान्छ,"" उनले भने।,""यसरी आठ लिटरसम्म पानी बाहिर गयो भने मानिस गम्भीर बिरामी हुन्छ।"",कतिपय आकलनहरूले मानिस पानी बिना तीन देखि सात दिनसम्म बाँच्न सक्ने देखाएका छन्। ,यदि कुनै मानिसको टाउकोमा आघात पुग्ने किसिमको चोट लागेको छ र श्वास फेर्नका लागि साँघुरो ठाउँ मात्रै छ भने विपद्को दोस्रो दिनपछि बाँच्ने सम्भावना निकै कम हुन्छ।,डाक्टर रेग्मीका अनुसार यस्तोमा फसेका मानिसहरूलाई लागेको चोटको अवस्थाबारे मूल्याङ्कन गर्नु पनि निकै महत्त्वपूर्ण हुन्छ।,""मेरुदण्ड, टाउको वा छातीमा चोट लागेका मानिसहरूलाई आघातसम्बन्धी तत्काल उपचार हुने अस्पतालहरूमा नपुर्‍याउँदासम्म नबाँच्न सक्छन्,"" उनले भनिन्।,रक्तस्राव, हड्डी भाँचिने र अङ्गभङ्ग हुने जस्ता चोटपटकले मृत्युको सम्भावना बढाउँछ।,उद्धारपछि हुने हेरचाह पनि उत्तिकै महत्त्वपूर्ण हुने डा रेग्मी बताउँछिन्।,""भग्नावशेषबाट जीवित उद्धार गरिएकाहरूको पनि 'क्रस सिन्ड्रोम'का कारण मृत्यु हुनसक्छ। यस्तो अवस्था साधरणतया भूकम्पजस्ता विनाशकारी घटनामा च्यापिएका मानिसहरूमा हुने गर्छ।"",उनका अनुसार भग्नावशेषमा च्यापिएका कारण मांसपेशीमा क्षति पुगेका कारण शरीरमा उत्पन्न हुने एउटा विषाक्त पदार्थका कारण 'क्रस सिन्ड्रोम' हुनेगर्छ। ,जब शरीरलाई थिचेर राखेको भग्नावशेष हटाइन्छ यस्तो विषाक्त पदार्थ शरीरका अन्य ठाउँमा फैलिएर गम्भीर असरहरू देखा पर्न सक्ने डा रेग्मी बताउँछिन्।  ,विपद्का घटना भएका क्षेत्रको मौसमले पनि भग्नावशेषमा फसेका मानिसहरू कति समयसम्म बाँच्छन् भन्ने कुरा निर्धारण गर्छ।,प्राध्यापक मुनका अनुसार टर्कीमा अहिले रहेको जाडो मौसमले परिस्थितिलाई झन् खराब बनाएको छ।,""एकजना वयस्कले २१ डिग्री सेल्सियससम्मको तापक्रम आफ्नो शरीरको तातोपना नगुमाई सहन सक्छ। तर त्यो भन्दा चिसो भयो भने स्थिति फरक पर्न सक्छ,"" उनले भने।,त्यस्तो अवस्थामा शरीरको तापक्रमले वरपरको तापक्रम पछ्याउन सुरु गर्छ।,""हाइपोथर्मिया (शरीरको तापक्रम धेरै न्यून भएर जाने समस्या) हुने गति व्यक्तिको एकान्तपनामा र ओतको अवस्थामा पनि भर पर्छ। धेरै थोरै र कम भाग्यशालीहरूलाई मात्र यस्तो अवस्थामा हाइपोथर्मिया हुन्छ,"" सघन उपचार विशेषज्ञले भने।,तर गर्मीका कारण वरिपरिबाट बन्द रहेको ठाउँ धेरै तातो भयो भने पनि च्यापिएको मानिसले शरीरमा रहेको पानीको मात्रा छिटो गुमाएर बाँच्ने सम्भावना कम हुँदै जान सक्छ। ,विज्ञहरूका अनुसार सधैँजस्तो अवमूल्यन गरिएको विषय मानसिक सुस्वास्थ्य र नियन्त्रण हो। ,उनीहरूका अनुसार आफू जीवित रहने इच्छाशक्तिमा आफ्नो मनलाई अडिग राख्न सक्नु बाँच्नका लागि महत्त्वपूर्ण हुन्छ।,""डर हाम्रो प्राकृतिक प्रतिक्रिया हो, तर हामी आत्तिनु हुँदैन। हामी बाँच्नका लागि मानसिक रूपमा बलियो हुनुपर्छ,"" उद्धारविज्ञ अन्गोरेन भन्छन्।,यसका लागि दृढ सङ्कल्प पनि आवश्यक पर्छ।,सन् १९९५ मा दक्षिण कोरियामा भूकम्पको १० दिनपछि एक जना मानिसलाई जीवितै उद्धार गरियो। ,उनी वर्षाको पानी पिएर र कार्टुनको बक्सा खाएर बाँचेका विवरण आएका थिए। उनले आफ्नो दिमाग सक्रिय राखिरहन बच्चाका खेलौनासँग खेलेका थिए।,सन् २०१३ मा बाङ्ग्लादेशमा भत्किएको एउटा कारखानाबाट १७ दिनपछि एकजना महिलालाई जीवितै बाहिर निकालियो।,""मैले उद्धारकर्मीहरूको आवाज धेरै दिनदेखि सुनिरहेकी थिएँ। उनीहरूको ध्यान तान्न लौरो र डन्डीले भग्नावशेषमा हानिरहेँ तर कसैले मलाई सुनेन,"" आफ्नो उद्धार भएपछि उनले भनेकी थिइन्।,""मैले १५ दिनसम्म प्याकेटमा राखिएका खानेकुरा खाएँ। अन्तिम दुई दिन खानका लागि पानी बाहेक केही बाँकी थिएन।"",सुकुम्वासीका नेता भन्छन्, 'अपार्टमेन्ट होइन, भूमिमा अधिकार चाहिन्छ',हेइटीमा २ लाख २० हजार मानिसहरूको ज्यान जाने गरी सन् २०१० मा आएको भूकम्पपछि एकजना मानिस एउटा पसल रहेको भग्नावशेषभित्र १२ दिनसम्म बाँचेका थिए। ,पछि अर्का एकजना मानिस भूकम्पपछि बनेको भग्नावशेषमा फसेर २७ दिनसम्म बाँचेको विवरण आए।,सन् २००५ मा पाकिस्तान नियन्त्रित कश्मीरमा भूकम्पको दुई महिनापछि ४० वर्षकी महिलाको भान्साबाट जीवितै उद्धार गरिएको थियो। नक्ष बीबी नामकी ती महिला मांसपेशीहरू सुकेको र बोल्न नसक्ने अवस्थामा भेटिएकी थिइन्।,""हामीले मरिसकेको ठानेका थियौँ तर बाहिर निकाल्दै गर्दा उनले आँखा खोलिन्,""उनकी आफन्तले बीबीसीसँग भनेकी थिइन्।,2023 बीबीसी। अन्य वेबसाइटका सामग्रीहरूका लागि बीबीसी जिम्मेवार छैन।, ",
https://www.bbc.com/nepali/news-64221804," वर्षको यो त्यो समय हो जब हामी मध्ये केहीले सङ्कल्प गर्ने गर्छौँ।,क्यालोरी के हो र यो शब्दको,उत्पत्ति कसरी भयो,?,यो पत्ता लाग्नाले विश्वभर के कस्ता प्रभाव देखा परेका छन्,?,के क्यालोरी गणना गर्नु घातक हुनसक्छ,?,डरलाग्दो लगाव,विकल्प के हुनसक्छ त,?","मानिसहरूले हरेक पटक नयाँ वर्षमा गर्ने सङ्कल्पहरूमा  सबैभन्दा दोहोरिरहनेमा चाहीँ  आफ्नो तौल घटाउने देखि शरीर सुगठित बनाउने समेत पर्छ।,त्यसका लागि हामीले कम खानुका साथै व्यायामको मात्रा बढाउने गर्छौँ।,खानाबाट प्राप्त हुने शक्ति क्यालोरीमा मापन गरिन्छ र हामी मध्ये धेरैलाई कति क्यालोरी खाना खाइयो भन्ने कुरा ख्याल गरेर त्यसै अनुसार खाना कटौती गर्दा तौल घटाउने लक्ष्य  पुरा हुन्छ भन्ने लाग्छ।,तर के यो सही तरिका हो त? या यसबारे पुनर्विचार गर्ने समय भयो?,पछिल्लो समय केही विज्ञहरूले क्यालोरी मापन गरेर खाना खाने चलन एक पुरानो विधि मात्रै नभएर यो खतरनाक समेत रहेको बताएका छन्।,क्यालोरी भनेको हामीले खाएको खानेकुराले दिने शक्ति मापन गर्ने  एउटा एकाइ हो जसले खाद्यवस्तुको पोषणबारे जानकारी दिन्छ।,यो ल्याटिन शब्द क्यालरबाट आएको हो जसको अर्थ ताप हो र यसको प्रयोग एक शताब्दी भन्दा लामो समय देखि हुँदै आएको छ।,“निकोलस क्लीमेन्टले समुद्री सतहमा एक लिटर पानीलाई एक डिग्री सेल्सियससम्म पुर्‍याउनका लागि आवश्यक पर्ने तापको मात्रालाई क्यालोरीका रूपमा परिभाषित गरेका छन्,” युनिभर्सिटी अफ केम्ब्रीजमा मोलिक्यूलर न्युरोएन्डोक्रीनोलजी विषयका प्राध्यापक डाक्टर जाइल्स इयोले भने।,१९औ शताब्दीको सुरुवातमा तापबाट चल्ने इन्जिनबारे आफ्नो भनाइ राख्ने क्रममा पहिलो पटक फ्रान्सेली वैज्ञानिक क्लीमेन्टले यो शब्द प्रयोग गरेका थिए।,तसर्थ आजको शब्दकोशमा एक किलोग्राम पानीको तापक्रम एक डिग्री सेल्सियसले बढाउनको लागि आवश्यक ताप एक क्यालोरी बराबर रहेको भनिएको छ। र एक हजार साना क्यालोरी बराबर किलोक्यालोरी हुन्छ।,खानाको क्यालोरी सही रूपमा मापन गर्ने वैज्ञानिक क्षमता एक महत्त्वपूर्ण उपलब्धि थियो।,“हामी अचानक यस्तो संसारबाट गयौ जहाँ एक निश्चित व्यक्तिको आहार सीधा उनीहरूको जात, बस्ने स्थानको वातावरण, सामाजिक वर्ग र लिङ्गसँग सम्बन्धित छ भन्ने विश्वास गरिन्छ र कुनै पनि दुई आहारहरू तुलना गर्न सकिँदैन। तर अचानक ती तुलना गर्न सकिने भए,” इन्डियाना युनिभर्सिटी, ब्लुमिङ्टनमा इतिहास र इन्टरन्याशनल स्टडीज विषयका प्राध्यापक नीक कुलाथरले भने।,खानेकुराहरू बारे हाम्रो अनुमानमा पनि व्यापक परिवर्तन भयो।,सी फुड अर्थात् समुद्रबाट निकालिने खाद्य सामाग्रीमा प्रोटिन, कार्बोहाइड्रेट, माइक्रोन्युट्रीएन्टस, फ्याट लगायत कुराहरूको सम्मिश्रण हुन्छ भन्ने ठान्न थालियो।,“शरीरलाई इन्जिन अनि खानालाई इन्धनका रूपमा हेर्ने परिपाटीले मानिसहरूको खाद्य सामग्रीलाई हेर्ने दृष्टिकोणमा परिवर्तन आयो,” कुलाथरले भने।,२०औ शताब्दी क्यालोरीले सार्वजनिक नीतिहरूमा समेत प्रभाव पार्न थाल्यो।,सन् १९२० देखि १९३०को दशमा जापानको नौसेनाले आफ्ना कर्मचारीले खाने खानाबारे मापदण्ड तोक्यो। उनीहरूको आहार युरोपेली देशहरूकै स्तरमा पुर्‍याउने योजना बनाइएको थियो।,नौसैनिकको खानामा गहुँ र मासु त्यसमा पनि सुँगुर र कुखुराको मासु थप गरेर जापानीहरू समक्ष प्रचार नै गरिएको थियो।,हामी मध्ये धेरैले मन पराउने जापानी खाना त्यो परिवर्तित खाना खाने तरिकामा आधारित भएर तयार गरिएको समेत बताइने गरिन्छ।,दशकौँ देखि खडेरीबाट पीडित देशहरूलाई कति खाद्य सहायताको आवश्यकता छ भन्ने निर्क्योल गर्नका लागि अमेरिकाले क्यालोरी मापन गर्ने गरेको छ।  ,प्रथम विश्व युद्ध पछि गठन भएको लिग अफ नेसन्सले पोषणबारे अध्ययन समेत गरेको थियो।,उसले सन् १९३५मा एक वयस्कलाई दिनमा २,५०० क्यालोरी आहारको आवश्यकता पर्ने मापदण्ड तोक्यो।,हालको मापदण्ड अनुसार पुरुषलाई प्रति दिन २,५०० क्यालोरी खानाको आवश्यक छ भने महिलाका लागि २,००० क्यालोरी।,केही विज्ञहरूले क्यालोरी गन्ने विधि पुरानो भइसकेको बताएका छन्। त्यसको कारण के हो त?,फरक खाद्य सामाग्रीको समान खाद्य शक्ति भए पनि ती खानाले समान स्वास्थ्य वा पोषण लाभ भने दिन सक्दैनन्। ,उदाहरणका लागि एक गिलास दूधमा १८४ क्यालोरी हुन्छ भने उत्रै आकारको एक गिलास शुद्ध बियरमा त्यो भन्दा कम १३७ क्यालोरी।,“हामीले क्यालोरी खाँदैनौ। हामीले खाना खान्छौँ र त्यसपछि हाम्रो शरीरले त्यसबाट क्यालोरी निकाल्छ। गाजर, दोनट वा स्टेक तपाइले के खानु भयो भन्ने कुरामा आधारित रहेर क्यालोरी निकाल्नका लागि फरक फरक तापमानमा शरीरले काम गर्नुपर्ने हुन्छ,” जीनेटीसीस्ट जाल्स यो भन्छन्।,सुपर मार्केटमा उपलब्ध खाद्य सामाग्रीमा कति परिमाणमा कति क्यालोरी हुन्छ भन्ने कुरा उल्लेख गरिएको हुन्छ तर हाम्रो शरीरले कति पचाउन सक्छ भन्ने कुरा भने त्यहाँ उल्लेख हुँदैन।,“हामीले सेवन गर्ने प्रत्येक १०० क्यालरी प्रोटिनमध्ये हाम्रो शरीरले केवल ७० क्यालरी सोस्छ। अनि ३० प्रतिशत प्रोटिन क्यालरी चाहिँ प्रोटिन ग्रहणसम्म पुग्छ र त्यसबाट हामी क्यालरी लिन सक्छौँ,” उनले थपे।,“अर्को तर्फ फ्याटमा भने निकै धेरै क्यालोरी हुन्छ र यो खाद्य शक्तिको राम्रो भण्डार हो। हामीले खाने १०० क्यालोरी फ्याट मध्ये शरीरले लगभग ९८ देखि १०० क्यालोरी नै प्राप्त गर्छ,” योले भने।,यसको अर्थ तपाइले १०० क्यालोरी चिप्स खानु भयो भने १०० क्यालोरी गाजरको तुलनामा निकै धेरै क्यालोरी प्राप्त गर्नुहुन्छ।,योका अनुसार आफूले के खाइरहेको छु भन्ने कुराको ख्याल नगरे क्यालोरी मात्रै गन्नुको कुनै अर्थ हुँदैन। यसबारे जटिलता यहीँ समाप्त हुँदैन।,कुनै निश्चित खानाबाट हामीले कति क्यालोरी प्राप्त गर्छौँ भन्ने कुरा मानिस अनुसार फरक फरक हुन्छ।,उमेर, निद्राको अवधि, गट जीवाणु र हर्मोन अनि हामीले कसरी खाना चपाउँछौँ भन्ने कुराले यसमा फरक पार्छ।,अत्यधिक प्रशोधन गरी बनाइएको खानेकुराहरूमा प्रोटिन र फाइबरलाई बेवास्ता गरिएको हुन्छ भने फ्याट, चीनी अनि नुन थपिएको हुन्छ। यसले उक्त खानेकुरामा क्यालोरी त प्रशस्त हुन्छ तर पोषणको हिसाबले भने कमजोर बन्न जान्छ।,“क्यालोरीले तपाइलाई सङ्ख्या दिन्छ। तर यो पोषण तत्त्वबारे भने बेखबर हुन्छ। यसले तपाइलाई कति फ्याट, चिनी, कार्बोहाइड्रेट, फाइबर वा भिटामिन बताउँदैन। क्यालोरीसँग मेरो समस्या यही हो। यो अस्पष्ट उपकरण हो,” क्यालोरी गणनाले हामीलाई अस्वास्थ्यकर छनौट गर्न प्रोत्साहित गर्न सक्ने तर्क गर्दै योले भने। ,“क्यालोरी प्रतिको लगावले मानिसलाई खत्तम पार्न सक्छ,” न्यूयोर्कस्थित कोर्नेल विश्वविद्यालयमा हिस्ट्री एन्ड कल्चर अफ अमेरिकन फुट एन्ड हेल्थ विषयकी विशेषज्ञ एड्रीएन रोज बिटारले चेतावनी दिइन्।,उनका अनुसार क्यालोरी प्रतिको लगाव अनि क्यालरी कम गर्न लागिपर्नुले कैयौँ समस्या उत्पन्न गराउन सक्छ।,“रक्सी पिउने व्यक्तिले मदिरा सेवन गर्न छोडे जस्तो तपाइले खाना खान छोड्न सक्नुहुन्न। आनरेक्सिया, बुलिमिया र अर्थोरेक्सीयाजस्ता समस्या क्यालोरी गन्ने बानीबाट सुरु हुनसक्छ,” उनले भनिन्।,उनका अनुसार खाना बार्ने केही योजनामा अत्यन्तै कम क्यालोरी लिन मानिसहरूलाई सुझाव दिइएको हुन्छ।,खाद्य उद्योग बाहेक अन्यमा शक्ति वा ऊर्जाको गणना जुल्जमा गरिन्छ। केही खाद्य सामग्री उत्पादकले पोषणबारे जानकारी किलोजुल्जमा दिन थालेका छन्।,तर क्यालोरी आम मानिसको दिमागमा यसरी गढेको छ की यो के हो थाहा नहुनेले समेत धेरै क्यालोरी खपत गर्नु स्वास्थ्यका लागि हानिकारक छ भन्ने कुरा थाहा पाएका हुन्छन्।,ब्रिटिश न्युट्रिसन फाउन्डेसनकी ब्रिडगेट बेनेलमजस्ता केही विज्ञहरू भने क्यालोरीलाई बेवास्ता गर्न नहुने बताउँछन्।,""मोटोपना सम्भवतः हामीले अहिले सामना गरिरहेको सबैभन्दा ठूलो जनस्वास्थ्य समस्या हो। र त्यसैले मानिसहरूको अधिक तौल र मोटोपनको कारण के हो भनेर बुझ्न महत्त्वपूर्ण छ,"" बेनेलम भन्छिन्। तौल घटाउन चाहने व्यक्तिहरूका लागि क्यालोरी गणना गर्नु तौल घटाउने आहार योजना बनाउनका लागि धेरै उपयोगी हुनसक्ने उनी बताउँछिन्।,यूकेको न्याशनल हेल्थ शर्भिसेसले मानिसहरूले खपत गर्ने र खर्च गर्ने शक्तिबीच सन्तुलन मिलाउनुपर्ने जनाएको छ।,र कहिलेकाहीँ धेरै खाना खाए “आगामी दिनहरूमा कम खाना खान” सुझाउँदै धेरै आत्तिन जरुरी नरहेको उसको भनाइ छ।,2023 बीबीसी। अन्य वेबसाइटका सामग्रीहरूका लागि बीबीसी जिम्मेवार छैन।, ",
https://www.bbc.com/nepali/news-64512590,परिवारलाई पूर्व जानकारी नदिई साउदी अरबमा बन्दीहरूलाई मृत्युदण्ड दिने गरिएको उनीहरूका आफन्तले बीबीसीलाई बताएका छन्। ,"साउदी अरबले यी नौ जना पुरुषसहित ८१ जनालाई मार्चमा मृत्युदण्ड दिएको थियो,सन् २०१५ यता उक्त देशको मृत्युदण्डदर करिब दोबर भएको मानवअधिकार सम्बन्धी एउटा प्रतिवेदनले देखाएको छ। त्यही वर्ष राजा सलमान र उनका छोरा मोहम्मद बिन सलमान नेतृत्वमा आएका थिए।     ,मुस्तफा अल-खैयात मारिँदै गरेको सूचना उनको परिवारलाई दिइएको थिएन। ,उनीहरूले अहिलेसम्म अन्तिम संस्कारका लागि शव पाएका छैनन्। हेर्न जान चिहान पनि छैन। अन्तिम पटक जेलबाट गरेको फोन कुराकानी टुङ्ग्याउनुअघि मुस्तफाले आफ्नी आमासँग भनेका थिए, ""अब म जानुपर्छ। तपाईँ ठिक हुनुहुँदोरहेछ, म खुसी छु।"",उनीसँग भएको त्यो कुराकानी नै अन्तिम थियो भन्ने उनीहरूलाई कुनै अड्कलसमेत भएन।,त्यसको एक महिनापछि १२ मार्च सन् २०२२ मा मारिएका ८१ जनामध्ये मुस्तफा एक थिए। त्यो साउदी अरबको आधुनिक इतिहासमै सबैभन्दा ठूलो आम मृत्युदण्ड थियो।,नयाँ प्रतिवेदनका लागि साउदीमा भएका मृत्युदण्डहरूको सावधानीपूर्वक अभिलेखीकरण गर्दै आएको अभियान समूह 'रिप्रिभ'ले सङ्कलन गरेको लामो सूचीमा मुस्तफाको नाम पनि छ। यो संस्थाले 'युरोपियन साउदी अर्गनाइजेसन फर ह्युमन राइट्स'सँग मिलेर काम गर्दै आएको छ।,सन् २०१० यता सङ्कलन गरेका तथ्याङ्कका आधारमा उनीहरूको अध्ययनले निम्न कुरा पत्ता लगाएको छ:,रिप्रिभले गत वर्ष साउदी अरबमा १४७ जनालाई मृत्युदण्ड दिइएको अभिलेखीकरण गरेको छ। तर सङ्ख्या त्यसभन्दा बढी हुनसक्ने उल्लेख गरेको छ। ,दस्तावेजमा उक्त देशले महिला विदेशी घरेलु कामदार र सामान्य लागुऔषध अभियुक्तहरूलगायत विदेशी नागरिकहरूलाई ""असङ्गतीपूर्वक"" मृत्युदण्ड  दिने गरेको उल्लेख छ।,एक वर्ष बितिसक्दा पनि अधिकारीहरूले मुस्तफाको परिवारलाई उनी र अन्य व्यक्तिहरूलाई कसरी मृत्युदण्ड दिइयो भन्नेबारे जानकारी दिएका छैनन्। उनका दाजु यसरले परिवारका लागि यो घटना दुखद भएको बताए।,""उनीहरूको शव राम्रोसँग पुरियो वा मरुभूमिमा फालियो कि समुद्रमा फालियो हामीलाई केही पनि थाहा छैन। हामीलाई कुनै पत्तो छैन,"" उनले भने।,यसरका भाइ मुस्तफा गत मार्चमा मृत्युदण्ड दिइएका ८१ जनामध्येमा थिए,यसरले पहिलो पटक सार्वजनिक रूपमा मुख खोलेका हुन्। उनी अहिले जर्मनीमा बस्छन्। भाइको जस्तै आफ्नो नियति हुनसक्ने त्रासमा सन् २०१६ मा साउदी अरब छोडेका उनलाई त्यहाँ राजनीतिक शरण दिइएको थियो।,यसर आफ्ना भाइ ""रमाइला, घुलमिल हुने स्वभावका र लोकप्रिय"" रहेको बताउँछन्।  सन् २०११ देखि मुस्तफा साउदी सरकारको विरोधमा देशको अल्पसङ्ख्यक शिया समूहले गर्ने दैनिक प्रदर्शनमा सहभागी हुन थालेका थिए। ,उनी सन् २०१४ मा पक्राउ परेका थिए। उनको मृत्युपछि एउटै किसिमको अभियोगमा उनीसहित ३० जनालाई मृत्युदण्ड दिइएको सरकारी घोषणा सार्वजनिक भयो। अभियोगहरूमा सुरक्षाकर्मीहरूको हत्या प्रयास, बलात्कार, डकैती, बम बनाउने काम, झैझगडा मच्चाउने, अराजकता मच्चाउने र हातहतियार तथा लागु औषधको कारोबार गरेका भन्ने लगायतका थिए।,""उनीहरूले कहिल्यै कुनै प्रमाण दिएनन्। यो झुट धेरै गहिरो छ,"" यसर सविस्तार सुनाउँछन्। आफ्ना भाइले आफूलाई दिइएको सजायविरुद्ध अपिल गर्ने प्रयत्न गरिरहेकै बेला उनी र अन्य ८० जनालाई मृत्युदण्ड दिइएको उनले बताए। ,""उनीहरूले ज्यान मात्रै लिएनन् की नियोजित रूपमा उनीहरूको बदनाम गरे र गर्दै नगरेको कसुरको आरोप उनीहरूमाथि लगाए।"",साउदीका राजाका पछाडि बसेर शासनसत्ता चलाउँदै आएका युवराज मोहम्मद बिन सलमानले शक्तिमा आए लगत्तै अधिराज्यको आधुनिकीकरण गर्ने वाचा गरे। उनले सन् २०१८ को एउटा अन्तर्वार्तामा पश्चिमा राष्ट्रहरूको सहयोगी राष्ट्र आफ्नो देशले मृत्युदण्ड ""घटाउने"" प्रयास गरिरहेको बताए। ,तर साउदी अरबले पाएको जी२० देशहरूको अध्यक्षता र कोभिड महामारीको संयोग भए पनि वाचा गरेको पाँच वर्ष बित्दासमेत साउदी अरब विश्वमा सबैभन्दा धेरै मृत्युदण्ड दिने देशहरूमा पर्छ।,'एमबीएस' भनेर चिनिने साउदीका युवराजले ""आफूले गरेको वाचाभन्दा ठिक उल्टो गरेको"" रिप्रिभकी निर्देशक माया फोआले पूर्वी लण्डनस्थित आफ्नो कार्यालयमा मलाई भनिन्।,""उनले धेरै वटा मृत्युदण्ड र प्रजातन्त्र पक्षधर प्रदर्शनहरूमा सहभागी मानिसहरूमाथि भएका दमनको आफैँ निरीक्षण गरेका छन्।""  ,उनका अनुसार रिप्रिभले हेरेका धेरै घटनाहरूमा उनीहरू मारिने सूचीमा भएको जानकारी कसैलाई पनि दिइएको थिएन।,""परिवारका सदस्यले थाहा पाएनन्। मानिसहरू पक्राउ परे, मुद्दा चलाइयो, मृत्युदण्डको सजाय सुनाइयो र गोप्य रूपमा मृत्युदण्ड दिइयो,"" उनले भनिन्।,कतिपय परिवारले त आफ्ना प्रियजनलाई मृत्युदण्ड दिएको जानकारी सामाजिक सञ्जालबाट मात्रै थाहा पाएको फोआ बताउँछिन्। आधिकारिक जानकारी नदिइनु सबैभन्दा ""क्रूर र कष्टप्रद"" भएको उनी सुनाउँछिन्।,साउदी अरबमा  धेरैजसो सार्वजनिक स्थानमा टाउको काटेर मृत्युदण्ड दिइने गरिन्थ्यो। यसरी मृत्युदण्ड पाएकाहरूको नाम  र उनीहरूमाथिको अभियोग सरकारको वेबसाइटमा सार्वजनिक गर्ने गरिन्थ्यो।  ,तर अहिले मृत्युदण्ड गुपचुप हुन थालेको मानव अधिकारकर्मीहरू  बताउँछन्। ,मैले समाचारका लागि कुरा गरेका कसैले पनि अहिले मृत्युदण्ड कसरी दिइन्छ भन्नेबारे थाहा नभएको बताए पनि गोली हान्ने मानिसहरू प्रयोग हुने  ठानिएको छ। ,साउदी अरबको कानुनी प्रणालीमै समावेश मृत्युदण्डको सजाय ""सारभूत रूपमै अनुचित रहेको"" बर्लिनस्थित युरोपियन साउदी अर्गनाइजेसन फर ह्युमन राइट्सका निर्देशक अली आदुबिसी बताउँछन्। ,""कुनै पनि किसिमका स्वतन्त्र नागरिक समाज र मानव अधिकार समूह त्यहाँ काम गर्न पाउँदैनन्। हामीले मृत्युदण्डबारे ध्यानाकर्षण गराएनौँ भने मानिसहरू गुपचुप मारिन्छन्।"",ह्युमन राइट्स वाचले मार्चमा मृत्युदण्ड दिइएका ८१ मध्ये ४१ जना मानिसहरू अल्पसङ्ख्यक शिया समूहका रहेको जनाएको छ। ""साउदी अरबको फौजदारी न्याय प्रणालीमा रहेको व्यापक र प्रणालीगत दुर्व्यवहारका कारण उनीहरूले निष्पक्ष सुनुवाइको मौका नपाउने सम्भावना धेरै"" रहेको जनाइएको छ। यातना दिइएका विवरणहरू पनि उनीहरूले सुनेका थिए। ,आफ्ना भतिजलाई खेलाउँदै मुस्तफा अल-खैयात,मुस्तफा सन् २०१४ मा पक्राउ परेको १२ महिनापछि यसरले  आफ्ना भाइलाई भेट्ने मौका पाएका  थिए। तर त्यहाँ जे देखे त्यसले उनलाई स्तब्ध बनायो। ,""उनलाई नदेखेको एक वर्ष भइसकेको थियो तर पनि उनी हामीलाई अभिवादन गर्न उठ्नसमेत सकेनन्।"" ,""उनी उठ्न खोज्दा लरबराएर थचक्क हुन्थे। हामीले सोध्दा उनले यातनाका कारण त्यस्तो भएको बताए।"",""उनको शरीरमा डामहरू थिए र आफूलाई करेन्ट लगाइएको उनले बताएका थिए।"",पक्राउ परेका अर्का व्यक्ति हुसेन अल-खइरकी दीदीले आफ्ना भाइलाई पनि कठोर यातना दिइएको बताइन्। ,""आफ्नो खुट्टामा बाँधेर कुटपिट गरिएको उनले सुनाए। दबाव दिएर स्वीकार गर्न लगाइएको कुरालाई सुनुवाइमा मान्यता दिइन्छ भनेर उनका भाइले कहिल्यै कल्पना नगरेको,"" सन् २०१४ देखि थुनामा रहेका हुसेनकी दिदी जैनब अबू अल-खइरले भनिन्। ,जोर्डनका हुसेन अल-खइर सन् २०१४ देखि थुनामा छन्,धनाढ्य साउदी परिवारका लागि सवारी चालकको काम गरिरहेका जोर्डनका हुसेन आफ्नो कारमा लागुऔषधसहित जोर्डन-साउदी सीमामा पक्राउ परेका थिए। त्यो लागुऔषध भाइको नभएको जैनब ठान्छिन्। ,क्यानडास्थित आफ्नो घरबाट कुरा गर्दै उनले हुसेन पक्राउ परेयता परिवारले भेट्नका लागि गरेका प्रयास कसरी असफल भए भन्ने सुनाइन्। जैनबका अनुसार उनका छोरा अपाङ्ग छन् र उनी जेल परेपछि १४ वर्षकी छोरीलाई पनि जोर्डनमा ""विवाहका लागि बेचियो""।  ,गत नोभेम्बरमा साउदी अरबले लागुऔषध अभियोगमा मृत्युदण्ड दिन लगाएको अघोषित रोक अन्त्य गर्‍यो। ,जसलाई संयुक्त राष्ट्रसङ्घको मानव अधिकार कार्यालयले ""अत्यन्त खेदजनक"" भनेको थियो। त्यसको १५ दिनभित्र यस्तो अभियोगमा १७ जना पुरुषहरूलाई मृत्युदण्ड दिइएको राष्ट्रसङ्घले जनाएको छ। ,जैनबका अनुसार जेलमा हुसेन रहेको स्थानबाट लगिएका मानिसहरू फर्केर आएका छैनन्। ,यसले हुसेन र जैनब दुवैलाई भयभित बनाएको छ। ,""उसबारे बोल्दा जहिले पनि मेरो मुटुको धड्कन बढ्छ,"" उनले भनिन्। ,""म दिन रात उसकै बारे मात्र सोच्छु। मैले सपना पनि खराब देख्ने गरेकी छु। बर्बर तरिकाले उसको टाउको काटिदिने हुन् कि भन्ने कुरा खेल्छ,"" उनले सुनाइन्। ,""यो कति कठिन हुन्छ भन्ने तपाईँ कल्पना पनि गर्न सक्नुहुन्न। कहिलेकाहीँ म एक्लै बसेर रोइमात्र रहन्छु।"",जैनब अबू अल-खइरले हरेक दिन आफ्ना भाइ जिउँदो रहे नरहेको खबर सोध्छिन्,अरू देशहरूले साउदी अरबलाई ""यसो गर्न छुट दिइरहेको""मा पनि उनलाई रिस उठेको छ। ,गत मार्चमा ८१ जना मानिसहरूलाई सामूहिक मृत्युदण्ड दिएको चार दिनपछि यूकेका तत्कालीन ब्रिटिश प्रधानमन्त्री बोरिस जोनसनले मोहम्मद बिन सलमानसँग भेट गरेर रुसी आपूर्ति प्रतिस्थापनका लागि थप तेल दिन फकाएका थिए। ,यूकेको प्रधानमन्त्री कार्यालय डाउनिङ स्ट्रिटले जोनसनले साउदी अरबमा मानव अधिकारको विषय पनि उठाएको बताएको थियो। ,सत्तामा आएयता एमबीएसले सामाजिक र आर्थिक रूपान्तरणको काम गरेका छन्। उनले महिलालाई आफैँ गाडी चलाउन अनुमति दिएका छन्। तर सँगसँगै राजनीतिक दमन पनि बढिरहेको छ। ,ह्युमन राइट्स वाचको पछिल्लो प्रतिवेदनले साउदी अरबको अवस्थालाई ""निन्दनीय"" भनेको छ। आफ्नो प्रतिष्ठामा देखिने यो दागलाई उसले खेलकुद र मनोरञ्जनको माध्यमबाट ""पखाल्ने"" प्रयास गरिरहेको छ।,त्यहाँको सरकारी निकाय साउदी मानव अधिकार आयोगलाई एक जना अधिकारीसँग कुरा गराइदिन बीबीसीले लेखेका तीन वटा इमेलको जवाफ प्राप्त भएको छैन। ,लण्डनस्थित साउदी दूतावासले बीबीसीलाई दिएको एक वक्तव्यमा विश्वका अन्य धेरै देशहरूमा पनि मृत्युदण्डको सजाय हुने भनिएको छ। जसमा कस्तो खालको सजाय उपयुक्त हुन्छ भन्नेबारे देश अनुसार फरक फरक धारणा रहने उल्लेख गरिएको छ।,जसमा भनिएको छ, ""आफ्नो कानुन र प्रथा निर्धारण गर्ने उनीहरूको अधिकारको हामी सम्मान गर्छौँ। हामी आशा गर्छौँ अरूले पनि हाम्रो न्यायिक र विधायीकी छनौटको सार्वभौम अधिकारको सम्मान गर्नेछन्।"",तर उक्त प्रतिक्रियाले अन्तर्राष्ट्रिय मान्यता विपरीत युवराज एमबीएसको नेतृत्वकालमा तीव्र बढेको मृत्युदण्ड वा मृत्युदण्डको सजाय दिइने तरिकाबारेका प्रश्नको सम्बोधन गरेको छैन।  ,संयुक्त राष्ट्रसङ्घको मानव अधिकार कार्यालयले ""साउदी अरबमा मृत्युदण्ड दिइने सजायको प्रवृत्तिबारे निकै चिन्तित रहेको"" बीबीसीलाई बताएको छ। ,""मृत्युदण्डको सजायमा भएको बढोत्तरी र त्यसको अनुमतिबारे हामी चिन्तित छौँ। त्यसमा पनि खासगरी बाल अभियुक्तविरुद्ध र लागु औषधसँग सम्बन्धितसहित अन्तर्राष्ट्रिय कानुन अनुसार 'अति गम्भीर खालका अपराध'को मापदण्ड पूरा नगरेका अभियोगमा,"" कार्यालयले उल्लेख गरेको छ। ,जसका प्रियजन जेलमा छन् उनीहरूका लागि यो निकै छटपटीको समय हो। हुसेनकी दिदी पारिवारिक च्याट गर्ने समूहमा आउने सन्देशबारे चनाखो भइरहन्छिन्। ,""यस्तो तनावको सामना गर्नका लागि यो जिन्दगी होइन,"" उनी भन्छिन्। ,""हरेक बिहान र हरेक साँझ हामीले उ जिउँदै छ कि छैन भनेर जाँचिरहनुपर्छ।"",2023 बीबीसी। अन्य वेबसाइटका सामग्रीहरूका लागि बीबीसी जिम्मेवार छैन।, ",
https://www.bbc.com/nepali/news-64423359,"सबैभन्दा खतरनाक प्राकृतिक विपद्‌मध्ये एक- चट्याङबाट जोगाउने प्रविधिमा २७० वर्षभन्दा बढी समयमा मुलभूत रूपमा कुनै परिवर्तन भएको छैन्। तर युरोपेली वैज्ञानिकहरूको एउटा समूहले उनीहरूले लेजरको प्रकाशको सहायताले चट्याङको दिशा मोड्न सफलता हासिल गरेको विश्वास गरिरहेका छन्।,कन्डक्टरको ,रूपमा ,वायुको प्रयोग","चट्याङ खतरनाक प्राकृतिक विपद हो,चट्याङ एकदमै शक्तिशाली र चाखलाग्दो प्राकृतिक प्रक्रिया हो जुन खतरनाक पनि हुनसक्छ। सन् २०१९ को एउटा अध्ययनले वर्षेनी चट्याङले विश्वभर २४,००० जनासम्म मानिसले ज्यान गुमाउने गरेको आकलन गरेको थियो।,र सन् २०२० मा चट्याङले अमेरिकामा मात्रै घर र व्यवसायमा गरेर २ अर्ब डलर बराबरको क्षति गराएको इन्स्युरेन्स इन्फरमेशन इन्स्टिच्युटले जनाएको छ।,सन् १७५२ मा बेन्जमिन फ्र्याङ्कलिनले लाइटनिङ् रडको आविस्कार गरेयता चट्याङसँग जुझ्ने प्रविधि लगभग उस्तै प्रकारको रहि आएको छ। जसको अर्थ यिनले क्षति व्यापक रूपमा कम गर्ने अपेक्षा विगतमा निक्कै कम थियो। ,चट्याङबाट जोगिन प्रयोग गरिने प्रविधि अहिले पनि लगभग ३ सय वर्ष पुरानै छ,तर अहिले युरोपेली वैज्ञानिकहरूको एउटा समूहले लेजरको प्रयोग गरेर चट्याङलाई तर्काउनसक्ने विधि विकास गरेको हुनसक्ने विश्वास व्यक्त गरेको छ। ,स्विस पहाडको टाकुरामा लेजर लाइटनिङ रड (एलएलआर) ले सफलतापूर्वक चट्याङ्लाई दर्जनौँ मिटर परसम्म धकेलेको छ।,सन् २०२१ यता युनिभर्सिटी अफ जिनिभा र प्यारिसको इकोल पोलिटेक्निक इन्स्टिच्युटको समूहले चार पटक यस्तो उपलब्धि हासिल गरिसकेका छन्। तर त्यसको नतिजाबारे यसै महिना मात्रै नेचर फोटोनिक्स जर्नलमा लेख प्रकाशित भएको हो। ,चट्याङ रोक्ने रडहरू धातुका पोलहरू हुन् जुन भुईँसँग जडान गरिएको हुन्छ। तीनले विद्युतको चार्जलाई सोस्ने र तितरवितर गरिदिने काम गर्छन्। तर उनीहरूले  आफ्नो उचाईको लगभग बराबरको भुईँको व्यास क्षेत्रमा मात्रै सुरक्षा दिनसक्छन्।  , ""यसको अर्थ एउटा १० मिटर अग्लो रडले १० मिटर व्यास भएको क्षेत्रलाई सुरक्षित बनाउन सक्छ,"" प्यारीस मुख्यालय रहेको इकोल पोलिटेक्निकका भौतिकशास्त्री तथा परियोजनामा आवद्ध एक जना वैज्ञानिक एरेलिएन होउआर्डले बीबीसीलाई बताए। ,""तर हामीले हाम्रो चट्याङ रोक्ने छडलाई कति विस्तार गर्नसक्छौँ भन्नेमा एउटा सीमितता छ। त्यही भएर जब हामी विमानस्थल वा परमाणु केन्द्र जस्ता संवेदनशील क्षेत्रको चर्चा गर्छौँ प्रविधिमा पनि सीमितता छ।"" ,लेजर विमहरू लाइटनिङ रडहरू भन्दा धेरै परसम्म पुग्नसक्छन जसले सैद्धान्तिकरूपमा भन्दा नाटकीय ढङ्गले जमिनका सुरक्षित क्षेत्रहरूलाई विस्तार गरिदिन्छन्। ,""म ठान्छु कि ठूलो लेजरको सहयताले हामी सयौँ मिटर वा एक वर्ग किलोमिटरसम्मको क्षेत्रलाई सुरक्षा दिनसक्छौँ,"" होउआर्ड भन्छन्। ,उक्त परीक्षणको द्रूत क्यामेराले लिएको तस्बिर,तर यो प्रणालीले काम कसरी गर्छ? ,लेजरको प्रकाशको क्षमता वस्तुलाई छेडेर जान्ने सम्मको हुन्छ त्यही भएर लेजरले 'भर्चुअल' लाइटनिङ रडको भूमिका पनि खेल्न सक्छन्।,उनीहरूले वायुलाई विद्युतीय रूपमा सम्वाहक बनाउन सक्छन्।  ,होउवार्ड भन्छन्, ""शक्तिशाली लेजरले यस्तो खालको प्रकाश उत्सर्जन गर्छन् जसले अक्सिजन र नाइट्रोजनका अणुहरूलाई हावामा छुट्टाछुट्टै बनाइदिन्छन् जसले त्यो हावालाई विद्युत प्रवाह हुनसक्ने बनाइदिन्छ।"",वैज्ञानिकहरूले २५ सय मिटर अग्लो स्वीस पर्वत सान्टिसलाई परीक्षण गर्ने थलो बनाएका थिए। उक्त थलो बिजुली चम्किएको निरीक्षण गर्न पहिलेदेखि प्रयोग हुँदै आएको थियो। ,उक्त पाहाडको टाकुरामा एउटा टेलिकम्युनिकेशन कम्पनीको टावर पनि रहेको छ जसमा एउटा लाइटनिङ रड पनि छ। त्यो चट्याङबाट सर्वाधिक प्रभावित हुने युरोपको एउटा संरचनामा पर्छ।,सन् २०२१ को जुनदेखि सेप्टेम्बरसम्म वैज्ञानिकहरूले द्रुत प्रकारका क्यामेराहरूको प्रयोग गरी उक्त टावरमा परेका चट्याङकाबारेमा तथ्याङ्क सङ्कलन गरेका थिए।,आकाशतिर तेर्स्याइएको लेजर,एक वर्षको परिणाम विश्लेषण गर्दा लेजरले चट्याङलाई ६० मिटर परसम्म तर्काएको वैज्ञानिकहरूले पाएका थिए। उक्त संरचनामा चट्याङ पर्नु अघिका चारवटै घटनामा लेजर संरचना अन गरिएको थियो। ,""त्यो ज्यादै रोचक परिणाम थियो र मेरो करिअरकै सबैभन्दा खुसीको क्षण थियो,"" होउवार्ड स्वीकार गर्छन्। ,तर हामीले लेजरलाई आकाशमा हानेर चट्याङलाई तर्काउने प्रविधि कार्यान्वयनमा ल्याएर लाइटनिङ रडहरूलाई विस्थापित गर्नुअघि धेरै कुरा गर्न बाँकी छ।,उदाहरणका लागि अनुसन्धानकर्ताहरूले लामो दुरीसम्म लेजरहरूले चट्याङलाई डोर्‍याउन सक्छन कि सक्दैनन भन्ने निर्क्यौल गर्न बाँकी छ। ,होउवार्ड भन्छन् उनको टोलीले नयाँ प्रविधिको वास्तविक प्रभावकारिता परीक्षण गर्न थप अनुसन्धानहरू गर्नु आवश्यक छ।,""तर हामीले विगतमा प्रयोगशाला परीक्षणमा के के देख्यौँ त्यो देखाएका छौँ। विगतमा लेजरलाई लाइटनिङ रडका रुपमा प्रयोग गर्न प्रस्ताव राख्ने वैज्ञानिकहरूलाई त्यो सम्भव छैन भनिएको थियो,"" फ्रान्सेली भौतिकशास्त्रीले भने।  ,बेन्जामिन फ्र्याङ्कलिनको आविस्कारलाई अद्यावधिक गर्नुपर्ने समय भइसकेको छ,""तर त्यो बदलिरहेको छ किनभने लेजरहरू झन् झन् शक्तिशाली भइरहेका छन् र उनीहरूले हामीलाई त्यस्ता खालका परीक्षण गर्न दिइरहेका छन्।"",केही दशकअघि सबैभन्दा शक्तिशाली लेजरले एक सेकेन्डमा १० पटक प्रकाश उत्सर्जन गर्न सक्थ्यो। स्विटजरल्याण्डमा सन् २०२१ मा प्रयोग भएको लेजरले प्रति सकेन्ड १,००० पटक प्रकाश उत्सर्जन गर्न सक्थ्यो। तर होउवार्डका अनुसार त्यसको मूल्य ज्यादै उच्च अर्थात् २ अर्ब डलर रहेको छ।,अध्ययनहरूले जलवायु परिवर्तनका कारण विश्वभर चट्याङ्को सङ्ख्या अझ बढ्नसक्ने भविष्वाणी गरेका छन्। यस्तोमा बेन्जमिन फ्रयाङ्कलिनले लगभग ३ सय वर्ष अघि गरेको आविस्कारको विकल्प खोज्नु अत्यावश्यक बनिसकेको छ। ,""अहिले जुन अवस्था देखिएको छ, त्यसले विश्वभर असर पारिरहेको एउटा सुन्दर तर घातक प्रवृतिसँग जुझ्न हामी अझ राम्रोसँग तयार हुनुपर्छ भन्ने कारण हामीलाई दिएको छ,"" ती भौतिकशास्त्रीको निष्कर्ष छ।  ,2023 बीबीसी। अन्य वेबसाइटका सामग्रीहरूका लागि बीबीसी जिम्मेवार छैन।, ",
https://www.bbc.com/nepali/articles/cldld4z5497o,सरोगेसी भनिने भाडाको कोखबाट बच्चालाई जन्म दिने सेलिब्रिटीहरूको बढ्दो सूचीमा गत साता अमेरिकी सञ्चारकर्मी र व्यवसायी पेरिस हिल्टन पनि थपिइन्। हामीले आफ्नो कोख भाडामा दिनेहरूको कुरा निकै कम मात्रै सुन्न पाउँछौँ। तर शन्ना सेन्ट क्लेयरले यस्तो काम गज्जब वा डरलाग्दो के हुन्छ? भनेर बताएकी छिन्। ,"शन्नाको फोनमा बत्ती बल्छ। त्यो फोन क्याथरिनले गरेकी हुन्छिन्। ,जहाँसम्म शन्नालाई सम्झना छ क्याथरिनले हेलोसम्म पनि नभनी कुरा सुरु गर्छिन्: “सुन त्यो कुरा तिमीले समाचारबाट थाहा पाउनुअघि नै म भन्न चाहन्छु। मैले अर्को पनि सरोगेट प्रयोग गरेकी थिएँ र उनले भर्खरै बच्चा जन्माएकी छिन्।”,आफूलाई सम्हाल्न शन्ना थचक्क बसिन्। क्याथरिनको बच्चा उनको कोखमा आएको केही साता मात्रै भएको थियो। क्याथरिनको आफू मात्र एक्लो सरोगेट नभएको उनले त्यही बेला मात्रै थाहा पाएकी थिइन्। ,तर अब क्याथरिनले सन्नाको पेटमा भएको बच्चा पनि चाहन्छिन् त? उनको मनमा कुरा खेल्यो।,त्यसको भोलिपल्टका लागि तय भएको नियमित जाँचपछि छलफल गर्ने वाचा गर्दै उनले संवाद टुङ्ग्याइन्।,त्यसको केही घण्टापछि शन्नाले क्याथरिनलाई सन्देश पठाइन्। ,“समाचार सुनेर मलाई अचम्म लागे पनि तिम्रोलागि म खुसी छु। बच्चा भएकोमा खुसी मनाउनु। मेरो जाँचपछि कुरा गरौँला,” उनले लेखिन्। ,क्याथरिनले उनको सन्देशको जवाफ दिइनन्। उनले भोलिपल्ट पनि कल गरिनन्। ,शन्नाले महिलासम्बन्धी म्यागेजिनबाट सरोगेसीको संसारबारे पहिलो पटक थाहा पाएकी थिइन्। त्यति बेला उनका तीन जना बच्चाहरू घरबाहिर खेलिरहेका थिए र उनी तातो पिएर सोचमग्न भएकी थिइन्। ,उक्त लेखले सरोगेसीलाई अनुमोदन गर्दै कसैले पैसाकै लागि गरे पनि एकल आमा वा बाबु, बाँझोपना भएका जोडी र लैङ्गिक अल्पसङ्ख्यक परिवारका लागि यो उपहार भएको तर्क गरेको थियो। ,बच्चाका अभिभावक र सरोगेट आमाकाबीच हुने शक्ति र पैसा खाडल र त्यसले निम्त्याउने समस्याबारे उक्त लेखमा केही भनिएको थिएन। ,बल्ल ३० वर्ष पुग्दै गरेकी र यसअघिका तीन वटा गर्भावस्था सहजै पार गरेकी शन्नालाई यसले आकर्षित गर्‍यो। ,उनी र उनका श्रीमान्‌ले सरोगेसी एजेन्सीमा कैयौँ प्रश्नहरूका उत्तर दिए। उनीहरूलाई मनोचिकित्सक र डाक्टरले मूल्याङ्कन गरे शन्नाको भनाइमा र वकिलसँग दर्जनौँ बैठकहरू भए। ,त्यसको एक सातापछि उनलाई फोन आयो। एउटा सेलिब्रिटी जोडी जेनिफर र मार्कले उनको व्यक्तिगत विवरण हेरेर भेट्नका लागि न्यूयोर्क बोलाए। ,उनीहरू दयालु भएको र आफ्नो जीवनसँगै बालबच्चाबारे पनि बुझ्ने प्रयास गरेको उनले सुनाइन्।,उनले क्लिनिकमा जाने होटेल इन्धन खानेकुराको खर्च सहित र आफूले गर्दै आएको काम छोडेबापत पनि पैसा पाइन्। तीन वर्षमा उनले ५० हजार अमेरिकी डलर प्राप्त गरिन्। ,उनी गर्भवती हुन निकै पटक प्रयास गर्नुपर्‍यो। तर जब उनले बच्चालाई जन्म दिइन् जेनिफर र मार्कले उनको हात समाएर आँसु झार्दै उनलाई धन्यवाद दिए। त्यसको केही महिनामा जेनिफरले नै क्याथरिनलाई चिनाइदिएकी थिइन्। ,क्याथरिन निकै चर्चित परिवारकी थिइन् र लामो समयदेखि आफैँ बच्चा पाउन प्रयास पनि गरिरहेकी थिइन्।,क्याथरिनले खर्च बचाउन सरोगेसी एजेन्सीमा नगई आफैँ वकिल खोजेर सम्झौता गर्ने प्रस्ताव गरिन्। यसअघि जेनिफरसँगै मानसिक अवस्थाको परीक्षणमा पनि पार पाइसकेको कारण देखाउँदै उनलाई त्यो पनि नगर्न भनियो तेस्रो पटकको अनुरोधमा उनले यो पनि मानिन्।,गर्भमा अण्डा प्रत्यारोपणका लागि पहिलो पटक क्लिनिकमा गएको बेला क्याथरिन पनि पुगेकी थिइन। उनले शरीर ढाक्ने लामो कोट लगाएकी थिइन् र उनले अङ्गालो हाल्न खोज्दा पछि हटेपछि शन्नालाई उनी अलि फरक स्वभावको भएको भन्ने लाग्यो। ,आफ्ना चालकसँग शन्नालाई होटेलमा छोड्न अह्राउँदै उनी छिट्टै त्यहाँबाट बाहिरिइन्। ,पहिलो प्रयासमा गर्भ रहेन। दोस्रो प्रयासअघि क्याथरिनले शन्ना र उनका श्रीमान्‌लाई बेलुकाको खाना खान निम्ता गरिन्। क्याथरिनले उनलाई निजी विमान र विशेष फर्निचरहरूबारे सुनाइन्। शन्नालाई उनीहरूबीच केही कुरा पनि नमिल्ने जस्तो महसुस मात्रै भएन उनलाई निकै अप्ठ्यारो लाग्यो। ,दोस्रो दिन क्लिनिकमा क्याथरिनले कुनै एउटा चक्कीको बोतल समातिरहेको देखेकी थिइन्। शन्ना निराश भएकै कारण अघिल्लो पटकको गर्भधारण प्रयास पनि सफल हुन नसकेको क्याथरिनको अनुमान थियो। उनले शन्नालाई एउटा चक्की दिइन् तर शन्नाले त्यो लिन मानिनन्। ,क्याथरिनले निकै कर गरेपछि शन्नाले उक्त चक्की मुखमा राखिन्। तर यस पटक पनि उनी गर्भवती भइनन्। ,तेस्रो पटक उनीहरू क्लिनिकमा भेट हुँदा क्याथरिन उनकी आमासँग नयाँ घरको नमुनाबारे फोनमै व्यस्त थिइन्। यो पटक शन्नाको गर्भ रह्यो।,तर त्यसअघिको प्रयास गरिएको एक जना सरोगेटको गर्भ खेर गएको कुरा सुनाउँदै क्याथरिनले आफू उत्साहित नभएको कुरा गरिन्।, त्यसमा क्याथरिनले सरोगेट आमालाई नै दोष दिएकी थिइन्। ,अर्को सरोगेटबाट भर्खरै बच्चा जन्मिएको खबर क्याथरिनले सुनाएपछि शन्नालाई निकै चोट पुगेको थियो। त्यसपछि उनी चुप लागेकी थिइन्।,क्याथरिनले अझै पनि बच्चा चाहेकी छन् वा छैनन् भन्ने थाहा नभए पनि शन्नाले नियमित जाँच जारी राखिन्।,तर त्यसको चार हप्तापछि उनको शरीरमा आवश्यक एक तत्त्वको कमीले गर्भ गएको उनलाई थाहा भयो।,शन्नाले क्याथरिनलाई फोन गरिन् तर नउठेपछि सन्देश पठाएर दुखको खबर पठाइन्।,क्याथरिनले छिट्टै फोन गर्ने जवाफ पठाए पनि कैयौँ सातासम्म उनको फोन आएन।,आफूले पाउनुपर्ने पैसाका लागि शन्नाले फेरि सन्देश पठाइन्।,तर क्याथरिनले आफूहरूको सम्बन्ध सकिएको र आफ्नो बच्चाको जन्मलाई लिएर शन्नाले देखाएको चिसोपना प्रति आफू स्तब्ध भएको जवाफ लेखिन्।,उनलाई बिलहरू पठाउन भनियो।,त्यसपछि उनीहरूको कहिल्यै कुरा भएन।,त्यसको १० महिनापछि शन्नाकी आमाले क्याथरिनलाई टीभीमा देखिन्। उनले सरोगेट आमाहरूबारे निकै अपमानजनक टिप्पणी गरिरहेकी थिइन्। यो सुनेर शन्नाका आँखाबाट आँसु झरे।,क्यालिफोर्नियामा विशिष्ट व्यक्तिहरूका लागि सरोगेसी एजेन्सी चलाउँदै आएकी आरिया सिम्युएल सरोगेसीबारे सेलिब्रिटीहरू पछिल्ला वर्षहरूमा खुल्न थाले पनि यो वर्षौँदेखि चलिरहेको बताउँछिन्। ,उनी र उनकी व्यावसायिक साझेदार दुवै जना आफू पनि सरोगेट्स भइसकेका छन् जसले उनीहरूलाई यसका चुनौती बुझ्न अझै सजिलो बनाइदिएको छ। ,“आफ्ना सहयोगीहरूसहित आउने उच्च पदस्थ व्यक्तिहरू सरोगेटका लागि डरलाग्दो हुन्छन्,” उनी सुनाउँछिन्। ,राम्रा एजेन्सीहरूले सरोगेट आमालाई पनि सहज भए नभएको बुझ्ने र आवश्यक पर्दा उनको पक्षबाट पैरवी गरिदिने समेत गर्ने उनले बताइन्। , तर कतिपय सरोगेटहरूले पनि आफ्नो हद पार गरेका उदाहरणहरू उनले सुनाइन्। बच्चाका जैविक आमाबाबुसँग रियालिटी टीभी शो वा चलचित्रका लागि प्रस्ताव लिएर जानेजस्ता काम पनि कतिपयले गरेको उनले भेटेकी छिन्। ,क्याथरिनसँग नमिठो अनुभव खेपेकी शन्नालाई त्यसको चार वर्षपछि अघिल्लो सरोगेसी एजेन्सीले उनी अर्को जोडीसँग भेट्न इच्छुक रहे वा नरहेकोबारे सोध्यो। उनले इच्छा देखाएपछि उनीहरूबीच भेट भयो र यो जोडी उनलाई मन पर्‍यो। ,शन्नाले यो पटक जुम्ल्याहा बच्चालाई जन्म दिइन्। ,दुई वटा राम्रा र एउटा खराब सरोगेसी अनुभव लिएकी शन्ना हिजोआज एउटा सैलुन चलाउँछिन्। उनकोमा कपाल काट्न आउने कतिपय ग्राहकहरूसँग पनि सेलिब्रिटी, सन्तान उत्पादन र परिवारबारे गफ हुन्छ।,“म हरेक हप्ता बच्चाका लागि प्रयास गरिरहेका, भर्खरै बच्चा भएका, बच्चा गुमाएका, बच्चा नै नभएका, बच्चा नै नचाहने र सम्भव भएसम्मका उपाय लगाएर बच्चा जन्माउन चाहने मानिसहरूसँग कुरा गरिरहेकी हुन्छु,” शन्नाले सुनाइन्।  ,विश्वमा सरोगेसीबारे फरक फरक नियम छन्। युक्रेन, कोलम्बिया, मेक्सिको र रुसले व्यावसायिक सरोगेसीलाई अनुमति दिएका छन्। तर गैर आवासीय मानिसहरूका लागि नेपालसहित भारत, मेक्सिको, क्याम्बोडिया र थाइल्याण्डमा सरोगेसी प्रतिबन्धित छ। ,2023 बीबीसी। अन्य वेबसाइटका सामग्रीहरूका लागि बीबीसी जिम्मेवार छैन।, ",
https://www.bbc.com/nepali/articles/c0x9nw5ppzpo,"टर्की र सिरियामा सोमवार आएको ७.८ म्याग्निट्यूडको भूकम्प यो दशकको सबैभन्दा घातक भूकम्प हुनसक्ने सम्भावना छ। शुक्रवार बिहानसम्म दुवै देशमा गरेर झन्डै २०,००० भन्दा बढीको मृत्युभएको पुष्टि भएको छ। 
","टर्की विनाशकारी भूकम्पको जोखिमयुक्त क्षेत्रमा अवस्थित छ। सन् १९३९ देखि १९९९ सम्म त्यहाँ  पाँचवटा ठूला भूकम्प गइसकेको छ। 
,सन् १९०० देखि हालसम्म ७६ वटा भूकम्पमा परी ९० हजारभन्दा बढीले ज्यान गुमाएका छन्। तीमध्ये आधाको मृत्यु सन् १९३९ र १९९९ मा भएका थिए।,विगत दुई दशकमा अन्य ठूला घातक भूकम्प मध्ये २०२१ मा हाइटीमा २,२०० जनाभन्दा बढीको मृत्यु भएको थियो भने २०१८ मा इन्डोनेशियामा ४,३०० जनाभन्दा बढीको ज्यान गएको थियो।
,इरानमा २०१७ को भूकम्पमा परी ४०० भन्दा बढी व्यक्तिको मृत्यु भएको थियो।,नेपालमा सन् २०१५ मा गएको भूकम्पमा परेर झन्डै ९,००० जनाले ज्यान गुमाएका थिए। ,
,वैज्ञानिकहरूका अनुसार भूकम्प कहाँ जाने सम्भावना छ भन्ने थाहा भए पनि कहिले जान्छ भन्ने अनुमान गर्ने कुरामा हामी धेरै पछाडि छौँ। त्यसोभए के भूकम्पको भविष्यवाणी गर्न सकिन्छ त?
,""दुःखको कुरा सकिँदैन,"" इम्पेरीअल कलेज लन्डनका भूकम्पविद् डा. स्टीफन हिक्स भन्छन्।
,""तर हामी भूकम्पको पूर्वानुमान गर्न सक्छौँ, सम्भावना देखाउन सक्छौँ। जस्तै -  अमेरिकाको क्यालिफोर्निया र जापानमा भूकम्पको पूर्वानुमान धेरै नै गर्न सकिने हुँदै छ।""
,त्यसोभए सुरक्षित रहन के गर्न सकिन्छ र के गर्नु हुँदैन?,
, भूकम्प कहिले जान्छ भनेर अनुमान गर्न सजिलो नभए पनि विज्ञहरूका अनुसार हामी सधैँ तयार रहनुपर्छ अर्थात् भूकम्प जाने सम्भावनालाई हेरेर योजना तयार पारेर राख्नुपर्छ।
,""यदि तपाईँ [धेरै भूकम्प जाने] क्षेत्रमा बस्नुहुन्छ भने आफ्नो घरमा आपत्कालीन अवस्थामा चाहिने कुरा राख्दा उपयोगी हुन्छ,"" डा. हिक्स भन्छन्।
,उनका अनुसार त्यस्ता कुरामा अतिरिक्त पानी, टर्च, प्राथमिक उपचार किट र केही खानेकुरा हुनुपर्छ।
,रेडक्रसका अनुसार त्यस्ता कुरामा अतिरिक्त नगद र औषधिको सूची जस्ता महत्त्वपूर्ण व्यक्तिगत कागजपत्रहरूको प्रतिलिपि पनि हुनुपर्छ। 
,अमेरिका सरकारको भौगर्भिक निकाय यूएसजीएसका अनुसार यदि तपाईँ जहाँ हुनुहुन्छ त्यहीँ बस्नुभयो भने तपाईँलाई चोटपटक लाग्ने सम्भावना कम हुन्छ।
,त्यसैले भूकम्पको समयमा बाहिर वा अन्य कोठातिर भाग्ने प्रयास नगर्न उसले सुझाव दिएको छ। 
,""ड्रप, कभर र होल्ड अन"" अर्थात् 'निहुरिनु, छेकिनु र रोकिनु' सुरक्षित रहन मूलमन्त्र भएको विशेषज्ञहरू बताउँछन्।
,आफ्नो हातलाई तल पारेर घुँडा टेकेर बस्दा तपाईँ माथिबाट झर्ने वस्तुबाट जोगिन सक्नुहुन्छ। यदि नजिकै कुनै अन्य आश्रयस्थल नभएमा टेबल वा डेस्कमुनि बसेको बेला भूकम्प नरोकिँदासम्म समातेर बस्ने सल्लाह पनि दिइएको छ।
,जोगिने प्रारम्भिक उपायमध्ये ढोकामुनि उभिनु पनि हो। तर विज्ञहरू भन्छन्- यदि तपाईँ तुलनात्मक रूपमा पुरानो घरमा बस्नुहुन्छ भने तपाईँ टेबलमुनि सुरक्षित हुनुहुनेछ।
,घरका झ्याल र अग्रभाग प्रायः पहिलो चरणमै भत्किन्छन्। त्यसैले यस्ता खतरायुक्त क्षेत्रहरूबाट टाढा बस्न  सल्लाह दिइन्छ।
,
,एक पटक भूकम्प बन्द भएपछि भवन भत्किएको अवस्थामा खुला क्षेत्रमा बाहिर निस्कनु सामान्यतया सुरक्षित मानिन्छ। 
,यो तपाईँ भित्र भएका बेला भूकम्प जाँदाको कुरा भयो। तर तपाईँ बाहिर हुँदा भूकम्प गयो भने के गर्ने?
,""तपाईँ जहाँ हुनुहुन्छ, त्यहीँ बस्नुहोस्,"" विज्ञहरू भन्छन्। 
,घर बाहिर हुँदा विद्युत् वा इन्टरनेटआदिका तार, इन्धन र ग्यास लाइनबाट टाढा जाँदा चोटपटकको जोखिम कम हुन्छ। 
,त्यस्तै रूख, टेलिफोनका पोल र भवनबाट टाढा खुला ठाउँमा जानु राम्रो हुन्छ।
,अर्थक्वेक कन्ट्री अलायन्सका अनुसार अधिकांश घाइते र मृत्युको कारण टेलिभिजन, बत्ती, गिलास र पुस्तक राख्ने दराजजस्ता वस्तुहरू खसेर वा उडेर लाग्दा हुने गरेको छ। 
,चोटपटकबाट बच्ने एउटा तरिका भनेको लचकदार फित्ताहरूले गह्रौँ फर्निचरहरूलाई बाँधेर सुरक्षित गर्नु हो।
,अर्को सम्भावित खतरा भनेको भूकम्पपछि फुटेका पाइपबाट ग्यास चुहिनु हो।
,डा. हिक्सले सन् १९०६ को सान फ्रान्सिस्को भूकम्पको उदाहरण दिए। 
,उक्त भूकम्पमा ३,००० भन्दा बढी मानिसको मृत्यु भएको थियो।
,""भवन भत्किएरभन्दा धेरैजसो मृत्यु ग्यास पाइपलाइन विस्फोटनका कारणले भएको थियो,"" उनले भने। 
,उनी कुनै पनि ज्वलनशील पदार्थहरूबाट टाढा रहन सल्लाह दिन्छन्।
,डा. हिक्सले भूकम्पीय अभ्यासको महत्त्वलाई पनि जोड दिए।
,""केही देशहरूमा भूकम्पसम्बन्धी पूर्वाभ्यासहरू हुन्छन्। त्यहाँ सबैले के गर्ने भन्ने अभ्यास गरिन्छ। तर सम्भवतः टर्कीको त्यो भागमा भएको थिएन किनभने त्यहाँ लामो समयसम्म भूकम्प गएको थिएन।""
,
, 
, 
,2023 बीबीसी। अन्य वेबसाइटका सामग्रीहरूका लागि बीबीसी जिम्मेवार छैन।, ",
https://www.bbc.com/nepali/articles/cp4ykpkj0nzo,"सुदूरपश्चिम प्रदेशको बाजुरा जिल्लामा बुधवार दिउँसो लोकल म्याग्निट्यूड ५.२ को भूकम्प गएको राष्ट्रिय भूकम्प मापन तथा अनुसन्धान केन्द्रले जनाएको छ। ,फाइल तस्बिर ","उक्त भूकम्प नेपाल र भारतका विभिन्न ठाउँमा महसुस गरिएको विवरणहरू आएका छन्।,राष्ट्रिय भूकम्प मापन तथा अनुसन्धान केन्द्रका अनुसार भूकम्प दिउँसो १ः४५ बजे मापन गरिएको थियो। ,भारतीय सञ्चारमाध्यमका अनुसार भूकम्पको धक्का भारतको राजधानी नयाँदिल्लीमा पनि महसुस भएको थियो।,माघ महिनामा बाजुरामा केन्द्रबिन्दु भएका दुईवटा भूकम्प मापन भएका थिए।,तीमध्ये माघ १० गतेको भूकम्पको स्थानीय म्याग्निट्यूड ५.९ को थियो। ,त्यसअघि कार्तिक महिनामा डोटी जिल्लामा स्थानीय म्याग्निट्यूड ६.६ को शक्तिशाली भूकम्प जाँदा कम्तीमा छ जनाको मृत्यु भएको थियो।,अमेरिकी भौगर्भिक सर्वेक्षण निकाय यूएसजीएसका अनुसार उक्त भूकम्प जमिनको सतहभन्दा २७.३ किलोमिटर तल उत्पत्ति भएको हो।,- गत महिना भूकम्प आएपछि पानी परेकाले प्रभावित क्षेत्रका मानिसहरूको जीवन कष्टकर बनेको थियो ,सुदूरपश्चिम प्रदेशका निमित्त प्रहरी प्रमुख गणेश चन्दले भूकम्पबाट बाजुराको हिमाली गाउँपालिकामा एउटा बालविकास केन्द्रको भवनमा क्षति पुगेको बताए।,तर अन्य स्थानमा कस्तो क्षति पुग्यो भन्ने विवरण आइसकेको छैन। ,बाजुराका प्रमुख जिल्ला अधिकारी पुष्कर खड्काले अहिलेसम्म भूकम्पको क्षतिको थप विवरण नआए पनि आफूले प्रहरीलाई चनाखो रहन र सूचनाहरू सङ्कलन गर्न निर्देशन दिएको बताए।,“भूकम्पको केन्द्रबिन्दु बिच्छ्या भन्ने ठाउँमा रहेको कुरा आएको छ। त्यहाँ रहेको प्रहरी टोलीलाई पनि जानकारी पठाउन भनेका छौँ।”,जिल्ला प्रशासन कार्यालयस्थित विपद् सम्पर्क व्यक्ति नैन रावलले भूकम्पको धक्का सदरमुकाम मार्तडीमा पनि महसुस गरिएको बताए।,उनले भने, “भूकम्पको धक्का महसुस गरेपछि हामी सबै कार्यालयबाट बाहिर निस्कियौँ।”,भूकम्पको केन्द्रबिन्दु रहेको हिमाली गाउँपालिकामा दुई वटा स्वास्थ्य चौकी भवनहरूमा क्षति पुगेको बताइएको छ।,गाउँपालिका अध्यक्ष गोविन्दबहादुर मल्लले सातदेखि आठ वटा घरहरूमा पनि क्षति पुगेको जानकारी दिए। ,आफूहरूले विस्तृत विवरण सङ्कलनको काम जारी रहेको उनको भनाई छ।  ,बाजुरामा गत महिना गएको भूकम्पमा केही घरहरू पूर्ण रूपमा भत्किएका र केहीमा आंशिक क्षति पुगेको जिल्ला प्रशासन कार्यालय बाजुराले जनाएको थियो।,भूकम्पका कारण कम्तीमा एक जनाको मृत्यु भएको थियो।,स्थानीय म्याग्निट्यूडमा ५.९ मापन गरिएको सो भूकम्पबाट सबैभन्दा बढी बाजुरा जिल्लाका गौमुल र हिमाली गाउँपालिका, खप्तड क्षेत्र तथा बडिमालिका नगरपालिकामा धनजनको क्षति भएको थियो।,गत कात्तिक महिनामा डोटी जिल्लामा लोकल म्याग्निट्यूड ६.६ को भूकम्प गएको थियो। उक्त भूकम्पका कारण धनजनको पनि क्षति भयो। ,गत महिना बीबीसीसँग कुरा गर्दै राष्ट्रिय भूकम्प मापन तथा अनुसन्धान केन्द्रकी प्रमुख मोनिका झाले डोटीमा भूकम्प गएपछि धेरै परकम्पहरू मापन गरिएको बताएकी थिइन्। ,तर उनका अनुसार बाजुराको भूकम्प ""परकम्प नभई छुट्टै भूकम्प"" थियो।,""यसले उक्त क्षेत्रमा भूकम्पीय गतिविधि बढेको सङ्केत गर्छ,"" उनले भनेकी थिइन्।,पश्चिम नेपालमा ५०० वर्षभन्दा बढी समयदेखि महाभूकम्प नगएकाले त्यहाँको भूगर्भमा धेरै ऊर्जा सञ्चित भएर बसेको भूगर्भविद्हरू बताउँछन्। ,तर डोटी र बाजुरामा गएका भूकम्पहरू सञ्चित ऊर्जा निष्कासनका लागि पर्याप्त नभएको उनीहरूको भनाइ छ।,झाका अनुसार पोखरादेखि पश्चिम भारतको देहरादुनसम्म निकै लामो समय ठूला भूकम्पीय गतिविधि नभएकाले सो क्षेत्रमा भूकम्प जाने ठूलो जोखिम भएको क्षेत्र हो।,सन् १५०५ मा उक्त क्षेत्रमा भूकम्पका कारण ठूलो विनाश भएको थियो।,""अहिले भूकम्पीय गतिविधि दोहोरिँदा हामी विशेष रूपमा सजग हुनुपर्छ,"" उनको सुझाव छ।,फाइल तस्बिर,विसं २०७२ सालमा गोरखा जिल्लामा केन्द्रबिन्दु भएर गएको विनाशकारी भूकम्पका दरारहरू पोखराभन्दा पश्चिमतर्फ देखिएका थिएनन्।,गोरखा भूकम्पबारे विद्यावारिधि गरेका भूकम्पविद् लोकविजय अधिकारीका अनुसार पश्चिम नेपालमा म्याग्निट्यूड ८ वा त्योभन्दा ठूलो महाभूकम्प जान सक्ने जोखिम छ।,""म्याग्निट्यूड ६ बाट म्याग्निट्यूड ८ मा भूकम्प पुग्नका लागि १,००० गुना धेरै शक्ति आवश्यक पर्छ,"" भूकम्पविद् अधिकारीले यसअघि बीबीसीलाई भनेका थिए।,""त्यसैले यसरी जाने साना भूकम्पका कारण शक्ति निष्कासन हुँदै जोखिम कम भएको सोच्नु हुँदैन।"",पश्चिम नेपालको कुन भागमा कहिले ठूलो भूकम्प जान्छ भन्न नसकिने विज्ञहरू बताउँछन्। ,तर उनीहरू भूकम्प गएको ठाउँसँगै जोडिएका अरू खण्डमा भूकम्प जाने सम्भावनालाई उनीहरू अस्वीकार गर्दैनन्।,नेपालमा प्रत्येक दिन १०-१२ वटा भूकम्प गइरहन्छन्। तर तीमध्ये निकै कम मात्र हामीले महसुस गर्छौँ। हामीले महसुस गरेका वा लोकल म्याग्निट्यूड ४ भन्दा माथिका भूकम्पको विवरण भूकम्प मापन केन्द्रले सार्वजनिक गर्छ।,भारत र तिब्बतका बीचमा पर्ने नेपाल उच्च भूकम्पीय जोखिम भएको क्षेत्रमा पर्छ।,भारतीय उपमहाद्वीपको भूगर्भमा रहेको चट्टानहरूको तह उत्तरतिर गइरहेको छ र युरेशिएन प्लेटमा जोतिइरहेको छ। भूगर्भशास्त्रीहरूले यसलाई ""भारतीय उपमहाद्वीपलाई बिस्तारै युरेशिएन महाद्वीपले निलिरहेको"" पनि भन्ने गरेका छन्।,पूरै हिमालय भएको क्षेत्र ती दुई प्लेटहरू ठोक्किने स्थान हो। त्यसैले हिमालयछेउछाउ भूकम्पको सम्भावना सधैँ हुन्छ।,तीभन्दा कम शक्तिशाली भूकम्पले चाहिँ जमिनको सतहमा खासै ठूलो प्रभाव पार्दैनन्। तर जमिनको भित्री भागमा ठूला भूकम्पका कारण खलबलिएको शक्तिलाई पुरानै अवस्थामा फर्काउन तिनको महत्त्वपूर्ण भूमिका हुने विज्ञहरू बताउँछन्।,केही वर्षअघि गएको गोरखा भूकम्प ७.८ म्याग्निट्यूडको थियो। भूकम्प र त्यसपछिका परकम्पहरूले देशभरिका विभिन्न जिल्लामा भौतिक मात्र नभई ठूलो मानवीय क्षति पनि गरे।,उक्त भूकम्पको शृङ्खलाका कारण परकम्पका रूपमा भूगर्भमा सञ्चित शक्ति बाहिर निस्किन खोजिरहेको भए पनि काठमाण्डूको जमिनमुनि आएर जम्मा भएकाले जोखिम अझै नटरेको विज्ञहरू बताउँछन्।,2023 बीबीसी। अन्य वेबसाइटका सामग्रीहरूका लागि बीबीसी जिम्मेवार छैन।, ",
https://www.bbc.com/nepali/articles/cj7yrekddy5o,"नेपालमा अहिले लघुवित्त वित्तीय संस्थाहरू सार्वजनिक बहसको केन्द्रमा छन्। देशभरि थुप्रै सर्वसाधारण ऋणीहरू लघुवित्त संस्थाहरूको “ऋणको पासो”मा परेका विवरण सञ्चारमाध्यममा दिनहुँजसो आइरहेका छन्। ,उसो भए नियामक  निकायको हैसियतमा नेपाल राष्ट्र ब्याङ्कले के गरिरहेको छ अनि अब के गर्छ? ऋणको चक्रका कारण कतिपय ऋणी लुक्न थालेका कुरासम्म आइरहेको छ।,बदमासी गर्ने लघुवित्त संस्थाका कारोबार पनि रोक्न सकिन्छ?","नेपाल राष्ट्र ब्याङ्कका अनुसार देशभरि लघुवित्त संस्थाको सङ्ख्या ६४ छ। तीमध्ये केही मर्जर तथा प्राप्तिका प्रक्रियामा छन्। ,मुलुकका करिब ६०० वटा पालिकामा लघुवित्त संस्थाहरूको उपस्थिति रहेकोमा तिनीहरूका ३३ लाखजति ऋणी रहेको केन्द्रीय ब्याङ्कले जनाएको छ।,पछिल्लो तथ्याङ्क अनुसार असोज मसान्तसम्म लघुवित्त संस्थाहरूले आफ्ना सेवाग्राहीबाट सङ्कलन गरेको रकम करिब १६४ अर्ब रुपैयाँ रहेको छ।,राष्ट्र ब्याङ्क र अन्य ब्याङ्कबाट लघुवित्त संस्थाहरूले २३५ अर्ब रुपैयाँ सापटी लिएका र ४५७ अर्ब रुपैयाँ कर्जा प्रवाह गरेका केन्द्रीय ब्याङ्कले जनाएको छ। ,यसैबीच बुधवार नेपाल राष्ट्र ब्याङ्कले लघुवित्तहरूका लागि एउटा ""एकीकृत निर्देशन"" जारी गर्दै उनीहरूले गर्ने कर्जा लगानीदेखि नाफाबाट लाभांश वितरणसम्ममा केही कडाइ गरेको छ। ,नयाँ निर्देशनअनुसार अब एउटा लघुवित्तबाट कर्जा लिएका ऋणीले त्यो कर्जा तिरिसकेपछि मात्र अर्को लघुवित्तबाट ऋण लिन पाउने छन् भने ब्याङ्क तथा वित्तिय संस्थाबाट ऋण लिएकाले लघुवित्तबाट कर्जा लिन पाउने छैनन्। ,त्यसबाहेक पनि थुप्रै कडाइका उपायहरू उक्त निर्देशनमा समेटिएको पाइएको छ। ,लघुवित्त वित्तीय संस्थाहरूको उपस्थितिलाई हामीले दुई-तीन पक्षबाट विश्लेषण गर्नुपर्ने हुन्छ।,एउटा - नेपालका दुर्गम भेगमा, ग्रामीण इलाकामा अथवा अरू ब्याङ्कहरू पुग्न नसकेका ठाउँमा तिनीहरू पुग्न थाले। ,तिनीहरूको माध्यमबाट हामीकहाँ वित्तीय समावेशिता, वित्तीय पहुँच बढाउने दिशामा महत्त्वपूर्ण भूमिका रहेको देखिन्छ। ,ग्रामीण इलाकामा कतिपय ठाउँमा अहिले पनि साहुकारबाट ऋण लिने गरिएको, कतिपयले ३० र कतिपयले ६० प्रतिशतसम्म ब्याजदरमा ऋण लिएका विवरण पनि आएका हुन्।,त्यसलाई प्रतिस्थापन गर्ने भनेको औपचारिक ब्याङ्किङ प्रणालीबाटै हो। त्यो भनेको राज्यले मान्यता दिएका ब्याङ्क/वित्तीय संस्थाहरू छन्।,सोही क्रममा वाणिज्य ब्याङ्क, विकास ब्याङ्क, वित्त ब्याङ्क र लघुवित्त वित्तीय संस्थाहरूले आफ्नो सञ्चालनको दायरा गाउँपालिकाका वडावडासम्म पुर्‍याइरहेका छन्। ,जहाँसम्म अहिले लघुवित्त संस्थाको प्रसङ्ग छ, ब्याङ्कबाट कर्जा लिएपछि तिर्नुपर्दैन, राज्यले मिनाहा गरिदिन्छ भन्ने सोच कतिपयमा विकास भएको छ।,तर बुझ्नुपर्ने कुरा के हो भने ब्याङ्क अथवा वित्तीय संस्थाहरूले आममानिसको बचत रकमको माध्यमबाट कर्जा दिने साधनको परिचालन हुन्छ।,त्यसैले वित्तीय संस्थाबाट कर्जा लिइसकेपछि जुन प्रयोजनका लागि लिइएको हो सोही प्रयोजनमा लगाउनुपर्छ।,मानौँ भैँसी पालनका लागि, बाख्रा पालनका लागि लिइएको रकम ऋणीले विवाह, व्रतबन्धमा खर्च गरे भने त्यसको दुरुपयोग भएको मानिन्छ। ,त्यसले स्वाभाविक रूपमा ऋणीहरूलाई पनि अप्ठ्यारो पर्ने अवस्था आउँछ। अहिले एक प्रकारले त्यो अवस्था पनि देखिएको हो।,दोस्रोः लघुवित्तहरू आफैँ स्वनियमनमा बस्नुपर्ने संस्था हुन्। ,वित्तीय साक्षरता बढाएर, सीप प्रवर्द्धनलगायत काम गरेर समाजमा एक किसिमको जागरण ल्याउनुपर्छ भन्ने उद्देश्यले लघुवित्त संस्थाहरू सञ्चालनमा आएका नेपालकै इतिहास छ।,त्यही मान्यताबाट त्यतिबेला प्रत्येक विकास क्षेत्रमा ग्रामीण विकास ब्याङ्क स्थापना पनि भए।,अहिले लघुवित्त संस्थाहरूमा स्वाभाविक रूपमा ठूलो समस्या देखिएको छ। ,के कसरी नाफा कमाउन सकिन्छ, कसरी बढीभन्दा बढी लाभांश वितरण गर्न सकिन्छ, कसरी शेअरको मूल्य बढाउन सकिन्छ भन्ने सोच लघुवित्त संस्थाका सञ्चालकहरूमा पलायो त्यसले पनि अहिलेको अवस्था सिर्जना गरेको हो।,त्यो विषयमा उहाँहरू अब सचेत र सजग हुनुपर्ने हुन्छ। ,तेस्रो भनेको लघुवित्त संस्थाहरू जुन ठाउँमा उपस्थित छन् ती ठाउँमा सामाजिक रूपमा क्रियाशील अन्य सङ्घसंस्था र स्थानीय निकायले कर्जा लेनदेनमा संलग्नबीच एक किसिमको सेतुको रूपमा काम गरिदिनुपर्ने देखिन्छ।,आर्थिक विकासका लागि हामीलाई ब्याङ्क/वित्तीय संस्था त चाहिन्छन्। पुँजी परिचालन गर्ने माध्यम भनेकै ब्याङ्क/वित्तीय संस्था हुन्। लघुवित्त संस्था पनि त्यसैभित्र पर्छन्।,तर लघुवित्त संस्थाले कति बढी ब्याजदर लिइरहेका छन् कि, कतै कर्जाको दुरुपयोग भइरहेको छ कि भन्ने कुरा स्थानीय तह र समुदायले हेरिदिनुपर्ने हुन्छ।,नेपाल राष्ट्र ब्याङ्कले निकायमको रूपमा, सुपरिवेक्षकको रूपमा लघुवित्त संस्थाहरूलाई पनि प्रभावकारी ढङ्गले सुपरिवेक्षण गर्दै अगाडि बढाइरहेको छ। ,पछिल्लो समय राष्ट्र ब्याङ्कले आफ्नो सुपरिवेक्षणको गति बढाइरहेको छ र तिनीहरूलाई नजिकबाट अनुगमन गरिरहेको छ। ,सँगसँगै लघुवित्त संस्थाहरूले चर्को ब्याज र सेवा शुल्क लिए भनी जुन गुनासो आइरहेको थियो त्यसलाई संबोधन गर्नका निम्ति १५ प्रतिशतभन्दा बढी ब्याजदर राख्न नपाउने व्यवस्था गरिएको छ।,त्यसैगरी सेवा शुल्क १.५ प्रतिशतभन्दा बढी हुन नदिने व्यवस्था राष्ट्र ब्याङ्कले गरेको छ।,यी व्यवस्था हुँदाहुँदै केही लघुवित्त संस्थाले अनेक बहाना बनाएर दुई-तीन पटक कर्जा लेनदेन गरेर सेवा शुल्क बढाउने अथवा कर्जाको २०-२५ प्रतिशतसम्म बचत गर्न बाध्य गराउने र  त्यसले प्रभावकारी आधारभूत ब्याजदर बढ्ने समस्या अहिले आइरहेको छ। ,त्यसलाई,हामीले पनि सूक्ष्म रूपमा हेरिरहेका छौँ र निकट भविष्यमा राष्ट्र ब्याङ्कले लघुवित्त संस्थाहरूको नियमन एवं सुपरिवेक्षणको दिशामा थप केही काम गर्छ।,ब्याङ्किङ प्रणालीप्रति सर्वसाधारणको विश्वास घट्नु हुँदैन। तर सँगसँगै ब्याङ्कहरूलाई हामीले कुनै साधन दुरुपयोग गर्ने माध्यमको रूपमा प्रयोग गर्नु हुँदैन भन्ने विषयमा सबैले वित्तीय साक्षरता अभिवृद्धि गर्नुपर्छ।,थितिबाहिर गएर चर्को ब्याजदर असुल्नेहरूमाथि केकस्ता कारबाही हुन सक्छ?,राष्ट्र ब्याङ्कले नेपाल राष्ट्र ब्याङ्क, ब्याङ्क तथा वित्तीय संस्थासम्बन्धी ऐनमा भएका व्यवस्थाअनुसार कारबाही गर्न सक्छ। ,राष्ट्र ब्याङ्क ऐनको दफा १०० छ जसअनुसार प्रमुख कार्यकारी, सञ्चालक लगायतका कारबाही गर्न सकिने व्यवस्था छ। ,यो अवस्था नआओस् भनेर अहिलेको परिस्थितिको विश्लेषण गरेर ब्याङ्क तथा वित्तीय संस्थाहरू पनि सजग हुनुपर्छ, सच्चिनुपर्छ। ,लघुवित्त संस्थाहरूबाट कर्जा लिने व्यक्तिहरू पनि कुनै समस्या आए सम्पर्क गर्नुपर्छ। त्यहाँबाट समाधान भएन भने सेवाग्राहीका गुनासा सुनेर राष्ट्र ब्याङ्कले पनि कहाँ के गर्नुपर्छ हेरेर गर्छ।,आवश्यक पर्दा राष्ट्र ब्याङ्कले त्यस्ता संस्थाको क्रियाकलापलाई कसरी अगाडि बढाउने भन्ने विषयमा कठोर कदम पनि चाल्न सक्छ।,राष्ट्र ब्याङ्कले अहिले थप कडाइका साथ लघुवित्त संस्थाहरूको नियमन र सुपरिवेक्षण गरिरहेको छ।,सहकारीसम्बन्धी सबै क्रियाकलाप सहकारी ऐनमा आधारित हुन्छन्।,सहकारी संस्थाहरूको निकायक, सुपरिवेक्षक छुट्टै हुन्छ। सहकारी विभागलाई तिनीहरूको नियमन र सुपरिवेक्षण गर्ने जिम्मा दिइएको छ।,त्यसबाहेक नयाँ व्यवस्थाअनुसार प्रदेश र स्थानीय सरकारले पनि अहिले तिनीहरूको नियमन गर्ने गर्छन्।,लघुवित्त संस्थाहरू चाहिँ राष्ट्र ब्याङ्कको नियमन र सुपरिवेक्षणमा सञ्चालन हुन्छन्।  ,तिनीहरूले सञ्चालन हुनका लागि राष्ट्र ब्याङ्कबाट इजाजत लिनुपर्छ। राष्ट्र ब्याङ्कले इजाजत दिइसकेपछि उसको निर्देशन अनुसार तिनीहरू सञ्चालन हुनुपर्छ। ,सहकारी संस्थाहरूले राष्ट्र ब्याङ्कबाट इजाजत लिनु पर्दैन, तिनीहरू राष्ट्र ब्याङ्कको नियमनभित्र पर्दैनन्। ,सहकारी संस्थाहरूले आफ्ना सदस्यहरूबाट बचत सङ्कलन गरी ती रकमबाटै कर्जा प्रवाह गर्छन्। ,सहकारीहरूले कुनै अरू संस्थाबाट ऋण लिनुभन्दा आपसी बचतबाट सङ्कलित रकम समूहका अरू सदस्यलाई आवश्यक पर्दा सहयोग गर्छन्।,सहकारीहरू ठूलो क्षेत्रमा भन्दा पनि निश्चित ठाउँ र निश्चित उत्पादनमा काम गर्छन्। ,कुनै परियोजना नै धितो राखेर, सामूहिक धितो राखेर लघुवित्त संस्थाहरूले सीमान्त वर्गका मानिसलाई कर्जा प्रवाह गर्ने हुन्। ,अहिले राष्ट्र ब्याङ्कले सात लाख रुपैयाँसम्म कर्जा प्रवाह गर्न भनेको छ। यद्यपि धितोमा १५ लाख रुपैयाँसम्म कर्जा प्रवाह गर्न पाउने व्यवस्था छ।,विशेषगरी विकास ब्याङ्क र वित्तीय कम्पनीहरूले पनि आफ्नो कर्जाको कम्तीमा पाँच प्रतिशत कर्जा विपन्न वर्गमा प्रवाह गर्नुपर्ने व्यवस्था छ। लघुवित्त संस्थामार्फत्‌ पनि तिनीहरूले त्यो कर्जा दिन सक्छन्। ,लघुवित्त संस्थाहरूको साधनको मुख्य स्रोत ब्याङ्कबाट पाउने सापटी हो भने सहकारीहरूको साधनको स्रोत भनेको सामूहिक बचतबाट सङ्कलन हुने रकम हो। ,2023 बीबीसी। अन्य वेबसाइटका सामग्रीहरूका लागि बीबीसी जिम्मेवार छैन।, ",
https://www.bbc.com/nepali/news-64704350,सामाजिक सञ्जालको एउटा सेवा ट्विटरमा हालसालै प्रतिबन्ध फुकुवा गरिएका सयौँ खाताहरूका प्रयोगकर्ताले दूर्व्यवहार वा गलत सूचना फैलाइरहेको बीबीसीले गरेको अनुसन्धानले देखाएको छ।,"बीबीसीले ट्विटरमा पुनः सक्रिय खाताहरूलाई नियाल्दा कैयौँले मिथ्या सूचना अनि घृणा फैलाएको पाइएको छ,नयाँ लगानीकर्ता इलोन मस्कको नेतृत्वमा पुनः स्थापित गरिएका १,१०० भन्दा बढी खाताहरूलाई बीबीसी मोनिटरिङ्गले  विश्लेषण गरेको थियो।,त्यसमा एक तिहाइ भन्दा बढीले उक्त प्ल्याटफर्ममा समस्याकारी  सामग्रीहरू पोस्ट गरिरहेका छन्। अधिकांशले ट्विटरमा फर्किए लगत्तै त्यस्तो गरिरहेको पाइएको छ।,मस्कले भने आफू ''स्वतन्त्र अभिव्यक्तिको कट्टर पक्षधर'' रहेको बताउने गरेका छन्।,गत नोभेम्बरमा प्रतिबन्धमा परेका ''कानुन नतोडेका वा गम्भीर स्प्याममा सङ्लग्न नभएका'' खाताहरूलाई उनले ''आम रूपमा माफी'' दिने घोषणा गरेका थिए।,ट्विटरको नियमले  जाति, लिङ्ग वा यौनिकता लगायतका विषयहरूलाई लिएर हिंसा, प्रत्यक्ष रूपमा आक्रमण र अरूलाई धम्की दिन निषेध गर्छ।,उक्त सामाजिक सञ्जालले बाल यौन शोषण प्रवर्द्धन गर्ने कुनै पनि सामग्रीप्रति ""शून्य सहनशीलताको"" दृष्टिकोण अपनाएको दाबी गर्दछ।,तर पुनः सञ्चालनमा आउन दिइएका कैयौँ खाताहरूले यी नियमहरू तोडिरहेको हाम्रो अध्ययनले सङ्केत गरेको छ।,हामीले हाम्रो अध्ययन (डेटासेट) इलोन मस्कले ट्विटर आफ्नो स्वामित्वमा लिएको पहिलो दिन सन् २०२२को अक्टोबर २७ तारिख देखि ज्यानुअरी १० तारिखकाबीच अनि १०,००० भन्दा बढी 'फलोअर्स' भएका खाताहरूमा सीमित गर्‍यौँ।,यी खाताहरू पछिल्लो केही महिनामा पुनः सञ्चालनमा आएका हजारौँ त्यस्ता खाताहरूको एउटा अंश मात्रै हो।,समस्याग्रस्त सामाग्रीको पहिचान गर्न हामीले 'किवर्ड' खोजी देखि दर्जनौँ खाताहरूको एक एक गरेर विश्लेषण गर्‍यौँ। कतिपय अवस्थामा हाम्रो डेटासेटमा रहेका प्रत्येक खाताका सयौँ पोस्टहरूको पनि हामीले विश्लेषण गर्‍यौँ।,सम्भव भएसम्म हामीले विगतमा के कारणले त्यो खाता प्रतिबन्धमा परेको थियो भन्ने विषयबारे ज्ञात कारण पनि टिप्यौँ। त्यसो भए ट्विटरमा कस्ता किसिमका खाताहरू पुनः सञ्चालनमा आएका छन् त?,पुनः सक्रिय भएका खाताहरूमा महिलाहरू प्रति घृणा फैलाउने खाताहरू पनि छन्,हाम्रो डेटासेटमा रहेका ट्विटरमा फर्किएका खातहरूमध्ये स्त्रीद्वेशी टिप्पणी गर्ने गरेको इतिहास भएका खाताहरू थिए।,धेरैले चिन्ने एन्ड्रु टेट नाम गरेका एक जना 'अनलाइन इन्फ्लुएन्सर' ले बलात्कृत हुनुको केही जिम्मेवारी पिडित महिलाहरूले लिनुपर्ने धारणा विगतमा व्यक्त गरेका थिए।,मानव तस्करी र बलात्कारबारे अनुसन्धानको विषयलाई लिएर उनलाई हाल रुमेनियामा नियन्त्रणमा लिइएको छ।,प्रतिबन्ध फुकुवा गरिएसँगै ट्विटरमा उनको ख्याति व्यापक रूपमा बढेको छ। सन् २०२२को नोभेम्बर महिनामा उनलाई पच्छ्याउनेको सङ्ख्या १५०,००० थियो जुन हाल बढेर ५० लाख पुगेको छ।,अर्को एक समूहले बारम्बार समलिङ्गी समुदायमाथि निशाना साँध्ने गरेको छ।,हामीले उनीहरूलाई ""बिरामी मानिस"", ""ग्रूमर"" अनि "" बाल यौन दुराचारी"" भनेर अपमानजनक रूपमा उल्लेख गर्ने ट्विटहरू देख्यौ।,सेन्टर फर काउन्टरिङ डिजिटल हेट (सीसीडीएच) का इमरान अहमदका अनुसार उनको संस्थाले मस्कले ट्विटरको स्वामित्व लिएपछि महिला र समलिङ्गी समूहहरू प्रति घृणित शब्दावलीका साथै जातिवादी गालीहरूमा वृद्धि भएको देखेको छ।,सबै निलम्बित खाताहरूलाई ट्विटरमा पुनः सक्रिय गराउने अनुमति दिनुअघि पर्याप्त रूपमा समीक्षा नगरेर, ""मस्कले के गरे भन्दा घृणा र मिथ्या सूचनालाई उक्त प्ल्याटफर्ममा फैलिन दिएर आगो झैँ फैलिन सक्ने अवस्था सृजना गरिदिए।'',यो अनुसन्धानको सबैभन्दा विचलित पार्ने कुराहरूमा बाल यौन दुर्व्यवहार चित्रण गर्ने तस्बिरहरू समावेश दुई वटा ट्विटर खाता थिए।,ती साँच्चैका तस्बिर नभएर चित्रहरू थिए।,हामीले ट्विटरमा उपलब्ध यी सामाग्रीबारे रिपोर्ट गर्‍यौँ। हाल ती मध्ये एउटा खाता हटाइएको छ भने समस्याग्रस्त अर्को तस्बिर सम्बन्धित खाताबाट हटाइएको छ।,यद्यपि ट्विटरमै पछिल्ला केही दिनहरूमा हामीले त्यस्तै खाले तस्बिर सेअर गरेको अर्को खाता फेला पार्‍यौँ र त्यसलाई रिपोर्ट गर्‍यौँ।,यो समाचार तयार पार्दा उक्त खाता सक्रिय नै थियो।,हाम्रो डेटासेटमा रहेका एक सय भन्दा बढी खाताहरूले निर्वाचन र तिनका परिणामबारे गलत अनि भ्रामक दाबीहरू फैलाउने काम गर्ने गरेको देखिन्छ।,उदाहरणका लागि केही प्रयोगकर्ताले ब्रजिलका पूर्व राष्ट्रपति जइर बोल्सोनारुले राष्ट्रपतीय निर्वाचनको दुवै चरणमा विजयी भएको गलत सूचना सम्प्रेषण गरेका थिए।।,अन्य केहीले सन् २०२०मा अमेरिकाको राष्ट्रपति निर्वाचनमा डोनल्ड ट्रम्प ''ठूलो मतान्तर सहित विजयी भएको'' गलत दाबी गरेका थिए।,ट्रम्पका केही समर्थकहरूले त खुसीयाली साटासाट समेत गर्न भ्याए। ,नोभेम्बरमा ट्विटरले कोभिडबारे मिथ्या सूचनासँग सम्बन्धित आफ्नो नीति लागु गर्न बन्द गर्‍यो जसले गर्दा कोरोनाभाइरसबारे गलत सूचना अनि कोभिड विरुद्धको खोपबारे मिथ्या सूचनाको प्रचार गर्ने प्रयोगकर्ताहरू उक्त सामाजिक सञ्जाल प्ल्याटफर्ममा फर्किए।,ती मध्य एक डा रोबर्ट मलोन  हुन् जसले कोभिड विरुद्ध खोपको प्रभावकारिता र सुरक्षाप्रति संशय व्यक्त गर्दै भ्रामक दाबी गरेका थिए। ,त्यस्तै हृदय रोगका विशेषज्ञ पिटर म्याककलगले उक्त खोपले ठूलो सङ्ख्यामा मानिसहरूको ज्यान गएको गलत दाबीलाई फैलाएका थिए।,विश्वभरिका स्वतन्त्र वैज्ञानिकहरू अनि पाँच अर्ब भन्दा बढी सर्वसाधारणको अनुभवले भने कोभिड विरुद्धका खोप सुरक्षित अनि प्रभावकारी रहेको र त्यसको गम्भीर 'साइड इफेक्ट' पनि निकै दुर्लभ रहेको प्रमाणित गरेको छ।,हामीले कैयौँ यस्ता पोस्टहरू फेला पार्‍यौँ जसमा मानिसहरूको ''अकस्मात् मृत्यु''लाई बिना कुनै आधार खोपसँग जोडिएको थियो।,हाम्रो डेटासेटमा रहेका पुनः सक्रिय भएका अधिकांश ट्विटर खाताहरूले पूर्ण रूपमा गलत सूचना वा घृणित सामाग्रीलाई फैलाएको भने देखिँदैन।,कतिपय अवस्थामा त ती खाताहरू किन निलम्बनमा परेका थिए भन्ने कुरा समेत स्पष्ट थिएन।,तर अन्य केहीका लागि भने आम रूपमा ट्विटरमा फर्कन सक्ने गरी दिइएको माफी विगतमा निलम्बनमा पर्ने गरी गरेका गतिविधि दोहोर्‍याउनका लागि अवसर बनेको जस्तो देखिन्छ।,यो समाचार तयार पार्दासम्म हाम्रो डेटासेटमा भएका १,१०० भन्दा बढी खाता मध्ये एक दर्जन भन्दा केही बढी खाताहरू स्वतन्त्र रूपमा पुनः निलम्बनमा परेका थिए।,हामीले ट्विटरसँग यस विषयमा प्रतिक्रिया लिनका लागि सम्पर्क गरेका थियौँ। तर उनीहरूले त्यसको कुनै उत्तर दिएका छैनन्। ,2023 बीबीसी। अन्य वेबसाइटका सामग्रीहरूका लागि बीबीसी जिम्मेवार छैन।, ",
https://www.bbc.com/nepali/articles/cevyy9rpxwgo,नुवाकोटको चौघडामा १०२ वर्षका बलभद्र पौडेल र १०१ वर्षकी दिव्यकुमारी पौडेलको विवाह भएको छ।,"श्रीमान्, श्रीमती १०० वर्षभन्दा बढी उमेर बाँचे फेरि विवाह गरिदिने चलन अनुसार उनीहरूको विवाह उनका परिवारले गरिदिएका हुन्।,उनीहरूको परिवारमा पाँचौँ पुस्तासम्म गरी ११७ जना छन्।,हेर्नुहोस् विजय गजमेरले बनाएको यो भिडिओ।,2023 बीबीसी। अन्य वेबसाइटका सामग्रीहरूका लागि बीबीसी जिम्मेवार छैन।, ",
https://www.bbc.com/nepali/articles/c0x9e5x7qejo,नेपालका अध्यागमन अधिकारीहरूले गत वर्ष (सन् २०२२) नेपालबाट साढे पाँच सयभन्दा बढी विदेशी नागरिकहरूलाई “तोकिएको अवधि”सम्म नेपाल फर्कन नपाउनेगरी निष्कासन गरिएको जानकारी दिएका छन्। ,"दुई महिनाअघि नेपालबाट निष्कासित भएपछि निष्कासनको प्रक्रिया पूरा गर्ने क्रममा फ्रेन्च सीरीअल किलर चार्ल्स शोभराज अध्यागमन विभागमा ,उनीहरूका भनाइमा त्यसरी निष्कासन गरिएकामध्ये अधिकांश “भिसा नलिइकन” वा भिसा अवधि सकिएपछि “नवीकरण नगरिकन” नेपालमा बसिरहेका विदेशी नागरिक छन्। ,त्यसबाहेक विभिन्न कसूरमा सजाय पाएका विदेशीलाई पनि “निश्चित अवधि नेपाल आउन नपाउनेगरी” फिर्ता पठाइएको छ। ,त्यसरी निष्कासनमा परेका विदेशीमा नेपालका सिमाना जोडिएका छिमेकी मुलुकदेखि विभिन्न तीन दर्जनभन्दा बढी देशका भएको अधिकारीहरूको भनाइ छ।  ,उनीहरूलाई नेपालको अध्यागमन कानुनअनुसार निष्कासन गरेर त्यसको विवरण सुरक्षा निकायमा समेत पठाइएको अधिकारीहरूले बताए।  ,अध्यागमन विभागका सूचना अधिकारीसमेत रहेका निर्देशक कमलप्रसाद पाण्डेले दिएको जानकारी अनुसार सन् २०२२ मा नेपालबाट कुल ५६४ जना विदेशी नागरिकहरू निष्कासनमा परेका छन्। ,त्यसमध्ये ५०४ जना भिसा अवधि सकिएर पनि नेपालमा विनाभिसा बसोबास गरिरहेकाहरू छन्। ,अन्य ६० जना चाहिँ विभिन्न कसूरमा सजाय पाएका व्यक्तिहरू रहेको पाण्डेले बीबीसीलाई बताए। ,“हाम्रोमा प्राय: भिसा सकिएर बस्नेहरू धेरै हुने प्रवृत्ति देखिएको छ तर उल्लेख्य सङ्ख्यामा अन्य कसूरहरूमा संलग्न पनि देखिएका छन्,” उनले भने। ,त्यस्ता कसूरमा हत्या, बलात्कारजस्ता जघन्य अपराधदेखि ठगी तथा ब्याङ्किङ कसूरसम्म रहेका छन्। ,पाण्डेका अनुसार गएको एक वर्षमा नेपालबाट निष्कासनमा पर्ने कुल विदेशीमध्ये सबैभन्दा धेरै चिनियाँहरू रहेका छन्। ,उनले भने, “धेरै चिनियाँहरूले नेपालमा ओभरस्टे (भिसा अवधि सकिएपछि नवीकरण नगराइ बसेका) गरेको देखियो।”,विभागको विवरण अनुसार गत वर्ष १९० जना चिनियाँ नागरिकहरूलाई नेपालबाट निष्कासन गरिएको छ। ,चिनियाँपछि सबैभन्दा धेरै निष्कासनमा पर्नेहरूमा अमेरिकी नागरिकहरू रहेका छन्। गत वर्ष ४४ जना अमेरिकीहरू नेपालबाट निष्कासनमा परेको पाण्डेले बताए। ,त्यस्तै यूकेका ३०, फ्रान्सका १९ र क्यानडा १७ जना निष्कासनमा परेका छन्। ,पाण्डेले दिएको जानकारी अनुसार १० जना वा त्यसभन्दा बढी नागरिक निष्कासनमा परेका अन्य देशहरूमा उज्वेकिस्तान, जर्मनी, दक्षिण कोरिया, रुस र अस्ट्रेलिया रहेका छन्। ,विभागका महानिर्देशक ऋषिराम तिवारीका अनुसार निष्कासनमा पर्नेमा चिनियाँहरू धेरै हुनुमा कोभिड महामारी एउटा कारण देखिएको छ। ,“निष्कासित हुनेमध्ये अधिकांशको ओभरस्टे देखिएको छ। त्यसको एउटा कारण भनेको कोभिडले गर्दा चीनसँग हवाई सेवा अवरुद्ध हुनु र नाका बन्द हुनु पनि देखिएको छ,” उनले भने।,त्यसबाहेक नेपालमा चिनियाँको लगानी बढेसँगै कतिपय वित्तीय समस्यामा पर्ने वा कसूर गर्ने घटना पनि भएको देखिएको अधिकारीहरूको भनाइ छ। ,“अहिले चिनियाँको लगानी पनि बढेकै छ, चिनियाँ पर्यटक पनि बढेका छन्। त्यसले गर्दा पनि ओभरस्टे गर्ने र अन्य कार्यमा संलग्न हुनेको सङ्ख्या बढेको हुनसक्छ,” उनले भने।,हालैका वर्षहरूमा नेपालमा रहेका कतिपय चिनियाँ नागरिकहरू साइबर अपराध, अवैध हुन्डी, सम्पत्ति शुद्धीकरण, सट्टेबाजीलगायतका कार्यमा संलग्न भएको भन्दै पक्राउ परेका विवरण पनि नेपाल प्रहरीले सार्वजनिक गरेको थियो।,नेपाली कारागारहरूमा विभिन्न कसूरमा संलग्न भएको पुष्टि भएका वा अभियोग लागेका सयौँ विदेशी कैदीबन्दीहरू रहेका छन्।,कारागार विभागले गत जेठमा बीबीसीलाई दिएको जानकारी अनुसार नेपाली कारागारमा रहेका विदेशी कैदीमध्ये सबैभन्दा धेरै भारतीय नागरिक रहेका थिए। ,उनीहरूको सङ्ख्या १,१७५ रहेको थियो जुन कुल विदेशी कैदीबन्दीको ८७.९४ प्रतिशत हो।,त्यसबेलासम्म नेपाली कारागारमा विदेशी कैदीबन्दीको सङ्ख्या १,३३६ रहेको थियो।,नेपालबाट यसरी निष्कासनमा पर्ने विदेशी नागरिकलाई उनीहरूकै खर्चमा स्वदेश फर्काउने गरिएको पाण्डेले जानकारी दिए।,त्यसबारे अध्यागमनसम्बन्धी नियम, कानुन र कार्यविधिमा स्पष्ट उल्लेख भएको उनले बताए। ,अध्यागमन कार्यविधि-२०६५ मा भनिएको छ, “निष्कासन हुने व्यक्ति निष्कासन नहुँदासम्म विभागले तोकेको स्थानमा बस्नु पर्ने र नेपालबाट प्रस्थान गर्दा लाग्ने खर्च आफैँले व्यहोर्नु पर्ने छ।“ ,यदि कसैले खर्च बेहोर्न नसक्ने अवस्था भएमा सम्बन्धित देशको दूतावास वा नियोगसँग समन्वय गरेर विभागले उनीहरूलाई फिर्ता पठाउने गरेको पाण्डेले जानकारी दिए। ,उनले भने, “कतिपयले रकम अभावकै कारण जान सक्दिनँ भनेको अवस्थामा सम्बन्धित नियोगसँग हामी समन्वय गरेर उनीहरूलाई फिर्ता पठाइदिन्छौँ। नेपालले आफैँले कुनै विदेशीलाई उसको देशमा पुर्‍याइदिने भन्ने छैन।”,त्यस्तै नेपालमा अध्यागमन ऐन, नियम वा प्रचलित कानुन विपरीत कार्य गरेर सजाय पाएका विदेशीलाई कसूरका आधारमा कति अवधिका लागि निष्कासन गर्ने भन्ने निर्णय विभागले गर्ने गर्छ।,अध्यागमन कार्यविधि-२०६५ मा कस्ता व्यक्तिलाई कति वर्ष निष्कासन गर्ने भन्नेबारेको व्यवस्था ,उक्त कार्यविधिअनुसार कर्तव्य ज्यान र लागुऔषध मुद्दामा सजाय पाएकालाई १० वर्ष र ज्यान मार्ने उद्योग तथा बालबालिकामाथि यौनजन्य अपराधजस्ता कसूरमा सजाय पाएका व्यक्तिलाई ७ वर्षका लागि निष्कासन गरिन्छ।,त्यस्तै धर्म परिवर्तन, हातहतियार खरखजाना, जबरजस्ती करणी, यौनजन्य अपराध, जाली राहदानी र जाली भिसाजस्ता कसूरमा सजाय पाएकाहरूलाई कम्तीमा ५ वर्षका लागि निष्कासन गरिन्छ।,कार्यविधिले संदिग्ध आचरण, विदेशी विनिमय र खोटा चलन तथा अवैध मानिस ओसारपसारमा संलग्नलाई तीन वर्ष, ठगी र राजस्व चुहावटमा सजाय पाएकालाई दुई वर्ष, केही सार्वजनिक अपराध र अनुमतिविना निषेधित क्षेत्रको पदयात्रा गर्नेलाई एक वर्ष निष्कासन गर्ने व्यवस्था गरेको छ। ,त्यसैगरी निष्कासनको आदेश उल्लङ्घन गर्नेलाई पनि एक वर्षका लागि निष्कासन गर्ने व्यवस्था त्यसमा छ।,कुनै विदेशी नागरिकले भिसा नलिइकन लामो समय नेपालमा बसेमा पनि निश्चित वर्ष उनीहरू नेपाल आउन नपाउनेगरी विभागले निष्कासन गर्ने गरेको छ।,एकदेखि दुई वर्षसम्म विनाभिसा बस्नेका हकमा एक वर्ष, दुईदेखि तीन वर्षसम्म बस्नेका हकमा दुई वर्ष र तीन वर्षभन्दा बढी बस्नेका हकमा तीन वर्षसम्म निष्कासन गर्ने प्रावधान कार्यविधिमा छ।,एक वर्षभन्दा कम अवधि विनाभिसा नेपालमा बसेका व्यक्तिको हकमा भने उक्त भिसा वर्षमा नेपालमा प्रवेश नपाउनेगरी निष्कासन गर्ने गरिएको छ। ,त्यस बाहेकका कसूरमा अवस्था हेरेर एकदेखि तीन वर्षसम्म विदेशीहरूलाई निष्कासन गर्न सकिने प्रावधान पनि त्यसमा छ।,विभागले यसरी निष्कासन गरेका विदेशी नागरिकहरूको विवरण प्रहरीलाई पनि पठाउनुपर्ने व्यवस्था छ। ,2023 बीबीसी। अन्य वेबसाइटका सामग्रीहरूका लागि बीबीसी जिम्मेवार छैन।, ",
https://www.bbc.com/nepali/articles/cv2n15vp0qno,उत्तर कोरियाले चरम खाद्य सङ्कट बेहोरिरहेको विज्ञहरूले औँल्याएका छन्।,"त्यहाँ यस्तो खालको सङ्कट उत्पन्न भएको पहिलो पटक भने हैन। तर सीमामा गरिने कडाइ, खराब मौसम र अन्तर्राष्ट्रिय प्रतिबन्धका कारण केही वर्षयता त्यहाँको स्थिति अझ बिग्रिएको छ।,राज्यद्वारा नियन्त्रित सञ्चारमाध्यमका अनुसार उत्तर कोरियाका उच्चपदस्थ अधिकारीहरूले कृषिनीतिमा ""आधारभूत परिवर्तन"" गर्ने विषयमा फेब्रुअरी महिनाको अन्त्यमा छलफल गर्ने अपेक्षा गरिएको छ। ,खेतीपातीमा समस्या देखा परेका बेला यो ""एकदमै महत्त्वपूर्ण र अत्यावश्यक कार्य"" भएको टिप्पणी  समाचारहरू सङ्ग्रह गर्ने बेवसाइट 'केसीएनए वाच'ले जनाएको छ।,प्योङ्याङले आफ्नो सैन्य शक्तिको प्रदर्शन जारी राखेका बेला यस्तो समाचार आएको हो।,दक्षिण कोरियाको एकीकरण मन्त्रालयले उत्तरमा खाद्यान्न अभाव भएको जानकारी दिँदै राष्ट्रसङ्घको विश्व खाद्य कार्यक्रम डब्ल्यूएफपीलाई सहयोग गर्न आग्रह गरेको छ।,दक्षिण कोरियाली निकायहरूबाट सङ्कलित स्याटलाइट तस्बिरहरूले उत्तर कोरियामा सन् २०२१ मा भन्दा सन् २०२२ मा १.८० लाख टन कम खाद्यान्न उत्पादन भएको सङ्केत गरेका छन्।,गत जुनमा डब्ल्यूएफपीले खडेरी र बाढीजस्ता चरम मौसमी अवस्थाले जाडो र वसन्तयामका बालीको उत्पादन घटाउन सक्ने चिन्ता व्यक्त गरेको थियो।,उत्तर कोरियाका सरकारी सञ्चारमाध्यमले पनि गत वर्षको अन्त्यमा देशले ""दोस्रो सबैभन्दा खराब"" खडेरी परेको जनाएको थियो।,उत्तर कोरियासँग सम्बन्धित विषय प्रकाशन गर्ने वेबसाइट 38North.org सँग आबद्ध बेन्जामिन काट्सेफ सिल्बर्स्टाइन पूर्वानुमान गरिएअनुसार यस वर्ष खाद्यान्नको मूल्य बढेको र मानिसहरू सस्तो विकल्पतिर लागेको बताउँछन्।,उत्तर कोरियामा चामलको तुलनामा मकै कम रुचाइन्छ। तर माग वृद्धि भएसँगै मकैको भाउ सन् २०२३ को सुरुमा २० प्रतिशतले बढेको जापानबाट प्रकाशित हुने उत्तर कोरियाली पत्रिका रिम्जिन-गाङले लेखेको छ।,""मानिसहरूले धेरै मकै किन्नु भनेको समग्रमा खाद्यान्न र विशेषगरी चामलजस्ता मुख्य अन्नको भाउ महँगो हुँदै जानु हो,"" सिल्बर्स्टाइनले भने।,एक किलो मकैको मूल्य अहिले झन्डै ३,४०० स्थानीय मुद्रा अर्थात् ३.८० डलर पुगेको छ।,उत्तर कोरिया विश्वका गरिब देशहरूको सूचीमा पर्छ।,नयाँ आर्थिक आँकडाहरू पाउन सहज छैन तर ,ले सन् २०१५ मा उक्त देशको प्रतिव्यक्ति कुल गार्हस्थ्य उत्पादन १,७०० अमेरिकी डलर जति रहेको अनुमान गरेको थियो।,उसका अनुसार उत्तर कोरियाको अर्थतन्त्र अपारदर्शी भएकाले त्यहाँको वास्तविक स्थिति र तथ्याङ्क अस्पष्ट छ।,यो फाइल तस्बिरले उत्तर कोरियालीहरू सन् २०१९ मा नम्फो सहरमा धान रोप्ने वार्षिक कार्यक्रममा सहभागी भएको देखाउँछ,एनके न्यूजका विश्लेषक जेम्स फ्रेटवेलले भने, ""उत्तर कोरियाले कोभिडका कारण सीमामा लागु गरेका कडा प्रतिबन्धहरूका कारण त्यहाँ बाहिरबाट गएर विवरण सङ्कलन गर्न सकिँदैन।"",सीमामा लागु प्रतिबन्धका कारण बाहिरका सङ्गठनहरूलाई सङ्कटको समयमा त्यहाँ सहयोग पठाउन पनि गाह्रो बनाएको बताए। ,उत्तर कोरियाले सन् २०२० को ज्यानुअरीदेखि सीमापार व्यापार र यातायातमा कडाइ गरेको छ।,गैरनाफामूलक संस्था लिबर्टी इन नोर्थ कोरिया (लिङ्क) का दक्षिण कोरिया निर्देशक सोकील पार्कले महामारीप्रति उत्तर कोरियाली शासनले अपनाएको शैलीलाई ""चरम र पागलपन"" को सङ्ज्ञा दिएका छन्।,उनको सङ्गठनले उत्तर कोरियाली शरणार्थीहरूलाई दक्षिण कोरिया वा अमेरिकामा पुनर्वास गराउन सहयोग गर्छ।,उनका अनुसार उत्तर कोरियामा आधारभूत आवश्यकताको आपूर्ति महामारीको सुरु भएदेखि नै घट्दै गएको छ।,आफ्नो संस्थाले मानिसहरू भोकभोकै मर्ने स्थिति आउन सक्ने कैयौँ विश्वसनीय खबरहरू प्राप्त गरेको उनले बताए।,उत्तर कोरियालाई अन्तर्राष्ट्रिय समुदायले प्रदान गर्ने मानवीय सहायता पनि घटेको छ।,मानवीय सहायतासम्बन्धी मामिलाको समन्वय गर्ने संयुक्त राष्ट्रसङ्घीय कार्यालयले गत वर्ष उत्तर कोरियाले अन्तर्राष्ट्रिय संस्थाहरू र अन्य सहायता निकायबाट २३ लाख डलर मात्र प्राप्त गर्‍यो। त्यस्तो सहायता सन् २०२१ मा १.४० करोड डलर थियो।,लामो समयसम्म सीमा बन्द हुँदा त्यसो भएको हुनसक्ने राहतकर्मीहरूले बीबीसीलाई बताए।,उनीहरूका भनाइमा उत्तर कोरियाको सैन्य उक्साहटको प्रतिक्रियामा कडा अन्तर्राष्ट्रिय समुदायले लगाएका  प्रतिबन्धहरूका कारण पनि मानवीय सहायताको आपूर्तिमा अवरोध पुगेको छ।,यद्यपि त्यहाँ अहिले सीमापार आर्थिक गतिविधि फेरि सुरु हुन थालेको सङ्केत देखा परेको छ।,निकेई एशियाले गत साता उत्तर कोरिया र चीनबीच केही ट्रकले ओहोरदोहोर गरेको जनाएको छ।,उत्तर कोरियाको ९० प्रतिशत व्यापार चीनसँग हुन्छ।,उत्तर कोरियाले सैन्य क्षेत्रमा धेरै खर्च गर्छ। यसै महिनाको सुरुमा प्योङ्याङमा आयोजित सैन्य परेडमा आईसीबीएम अर्थात् अन्तरमहादेशीय बलिस्टिक क्षेप्यास्त्रहरू प्रदर्शन गर्‍यो।,पार्कका अनुसार उत्तर कोरियाली शासकले क्षेप्यास्त्रको क्षमता विस्तार र  प्रचारबाजीमा ठूलो स्रोत परिचालन गरेका छन् र त्यसको सामाजिक मूल्य चर्को पर्न गएको छ।,प्योङ्याङले गत वर्ष सर्वाधिक सङ्ख्यामा बलिस्टिक क्षेप्यास्त्र परीक्षण गरेको थियो। उसले गत वर्ष ७० वटाभन्दा बढी क्षेप्यास्त्र परीक्षण गर्‍यो।,परीक्षण गरिएका क्षेप्यास्त्रहरूमा अर्को महादेशसम्म पुग्ने क्षमता भएका आईसीबीएमहरू पनि छन्। उत्तर कोरियाले बनाएका आईसीबीएमहरू अमेरिकाको मुख्य भूमिसम्म पुग्न सक्ने ठानिएको छ।,विज्ञहरू स्थिति अझ बिग्रिने खतराबारे चिन्तित बनेका छन्। ,उत्तर कोरियामा सन् १९९० को दशकको मध्यदेखि अन्त्यसम्म ठूलो अनिकाल परेको थियो। त्यस बेला छ लाखदेखि १० लाख जनाको मृत्यु भएको बताइन्छ।,त्यस्तो स्थिति दोहोरिन सक्ने भन्दै विज्ञहरू चिन्तित बनेका हुन्। ,""सन् १९९० को दशकको जस्तो अनिकाल पर्ने स्थिति त अहिले छैन तर त्यो सीमा निकै कमजोर छ,"" सिल्बर्स्टाइनले भने।,""त्यसैले खाद्यपदार्थको आपूर्ति अलिकति घट्दा पनि पनि परिणाम विकराल बन्न सक्छ।"",2023 बीबीसी। अन्य वेबसाइटका सामग्रीहरूका लागि बीबीसी जिम्मेवार छैन।, ",
https://www.bbc.com/nepali/articles/c72lr30r975o,नेपाली राष्ट्रिय क्रिकेट टोलीका खेलाडीहरूको अहिले मुक्तकण्ठले प्रशंसा भइरहेको छ।,"आईसीसी विश्वकप लीग-२ क्रिकेटमा नेपालले गरेको प्रदर्शनमा खासगरी उत्कृष्ट ब्याटिङका कारण दर्शकहरू मन्त्रमुग्ध भए।,लीग-२ खेल्नु अगाडिसम्म नेपाल टी-२० प्रतियोगिताका कारण उत्पन्न विवाद, म्याच फिक्सिङ र स्पट फिक्सिङका कारण खेलाडीहरूमा देखिएको तनाव, टी-२० मा खराब प्रदर्शन तथा नेपाल क्रिकेट सङ्घभित्रको विवादका कारण खेलाडीहरू मानसिक दबावमा थिए।,यस्तो बेला एकदिवसीय अन्तर्राष्ट्रिय ओडीआई क्रिकेटको मान्यता जोगाउने चुनौती थियो। ,घरेलु मैदानमा नेपालसँग त्रिकोणात्मक शृङ्खला खेल्न लीग-२ को शीर्ष स्थानमा रहेको स्कटल्यान्ड र तेस्रो स्थानमा रहेको नामिबिया आएका थिए।,त्यसैले नेपाली टोलीले उत्कृष्ट प्रदर्शन गर्ने वा शृङ्खलाका सबै खेल जित्ने अपेक्षा कसैले पनि गरेका थिएनन्।,तर चार वटै खेलमा शत प्रतिशत जित निकाल्दै नेपाली खेलाडीहरूले लामो समयपछि ऐतिहासिक प्रदर्शन गरे। ,त्यसले नेपालको एकदिवसीय अन्तर्राष्ट्रिय मान्यता जोगाउने अभियानमा ठूलो उपलब्धि मात्र भएको छैन, विभक्त हुने लागेको नेपाली क्रिकेट एकबद्ध पनि भएको सन्देश प्रवाह भएको देखिएको छ।,यसमा सबैभन्दा बढी राहत नेपाल क्रिकेट सङ्घले पाएको छ। नतिजाले क्रिकेट विवादलाई छायामा पारेको छ र 'अक्षमता' को ट्याग लागिरहेको सङ्घका पदाधिकारीहरूलाई पनि शीतलता प्रदान गरेको देखिन्छ।,कीर्तिपुर क्रिकेट मैदानमा नेपालको खेल हेर्न हजारौँ दर्शकहरू गएका थिए ,लीग-२ को पहिलो खेलमा नेपाली टोली नामिबियाद्वारा प्रस्तुत २८६ रनको लक्ष्य पच्छ्याउन सफल भयो।,एकदिवसीय क्रिकेटमा नेपालले पहिलो पटक यति ठूलो लक्ष्य पार गरेको हो। ,कुशल भुर्तेलको ११५ रनको मद्दतमा हात पारेको विजयले नेपाली टोलीमा बाँकी खेलका लागि ठूलो आत्मविश्वास जगाइदियो।,यसअघि नामिबिया भ्रमणमा लीग-२ को एउटै खेल जित्न नसक्दा खेलाडीहरूको आत्मबल खस्किएको थियो।,त्यहाँको परिणामले नेपाल ओडीआई मान्यता गुमाउने सँघारमा पुग्छ कि भन्न डर पनि उत्पन्न भएको थियो। त्यसपछि हरेक खेलमा खेलाडीहरूले लयपूर्ण प्रदर्शन गरेको देखियो। ,घरेलु मैदानमा भएका चार खेलमा पाँच ब्याटरहरू फरकफरक खेलमा चम्किए।,पहिलो खेलमा भुर्तेलसँगै कप्तान रोहित पौडेलले ७२ रनको योगदान दिएका थिए।,दोस्रो खेलमा स्कटल्यान्डलाई पराजित गर्न कुशल मल्ल (८१ रन) र दीपेन्द्र सिंह ऐरी (८५ रन) को भूमिका महत्त्वपूर्ण रह्यो।,त्यस्तै ज्ञानेन्द्र मल्ल र आशिफ शेखले नामिबियाविरुद्ध तेस्रो खेलमा १३९ रनको साझेदारी गर्दै नेपालको उच्च साझेदारीको कीर्तिमान नै राखे।,उक्त खेलमा आशिफ शेखले ८१, ज्ञानेन्द्र मल्लले ६५ र कुशल मल्लले ६२ रन बनाए।,अन्तिम खेलमा नेपालले हारबाट जोगाउँदै टोलीलाई दिलाएको जित झन् स्वादिलो थियो।,त्यसमा कप्तान रोहित पौडेलको अविजित ९५ रन र उनलाई नवौँ विकेटमा करण केसीले दिएको दरिलो साथ महत्त्वपूर्ण बन्यो।,राष्ट्रिय टोलीका पूर्वप्रशिक्षक राजु बस्नेत भन्छन्, ""टीम सन्तुलित थियो। एक खेलाडीमा भर परेको देखिएन।  हरेक खेलमा फरकफरक खेलाडीहरूले आवश्यकताअनुसार प्रदर्शन गरे।"",""प्रशिक्षक मोन्टी देशाईले पनि खेलाडीहरूमा आत्मबल प्रशस्त थपिदिएको मलाई लाग्छ। एउटा प्रशिक्षकले टोलीमा कसरी फरक पार्न सक्छ भन्ने उदाहरण देशाई हुन्।"",भर्खरै नेपाली टोलीलाई प्रशिक्षण गर्ने उत्तरदायित्व वहन गर्न थालेका भारतीय प्रशिक्षक मोन्टी देशाईका लागि यो पहिलो शृङ्खला थियो।,मूलतः देशाई ब्याटिङ प्रशिक्षक हुन्। उनले नेपाली टोली र खेलाडीहरूलाई पहिले नै चिनेका हुनाले उनलाई सबैको क्षमता थाहा थियो।,उनी खेल्न जानुअगाडि खेलाडीहरूलाई भन्थे, ""शिर उठाएर खेल। तिमी आउट हुनु वा नहुनु ठूलो कुरा होइन, खेल आत्मविश्वासका साथ सानदार ढङ्गले खेल्ने हो।"",टोली सम्हालेकै दिन 'ड्रेसिङ रुमको वातावरण सफा गर्ने' वाचा गरेका देशाईले त्यस्तो वातावरण छिट्टै नै ल्याइदिए।,दीपेन्द्र सिंह ऐरी भन्छन्, ""प्रशिक्षक एकदम पोजिटिभ हुनुहुन्छ। खेलाडीलाई नमिठो हुने कुरा गर्नुहुन्न। परिस्थिति बुझाइदिनुहुन्छ। यसले खेलाडीमा ऊर्जा दिएको छ।"",आईपीएलमा खेल्ने भारतीय क्लब राजस्थान रोयल्समा पनि ब्याटिङको प्रशिक्षण गरेका देशाई अफगानिस्तान र वेस्ट इन्डिजका पनि प्रशिक्षक रहिसकेका छन्।,नेपालले चारवटै खेल जितेपछि देशाईले यसलाई आफ्नो करीअरको एउटा बिर्सिन नसकिने जित भनेका थिए।,नेपाली क्रिकेटले देशाईलाई सम्झिने अर्को रोमाञ्चक कारण पनि छ। ,पाँच वर्षअगाडि नेपाली यू-१९ टोलीले भारतलाई एशिया कप क्रिकेटमा पराजित गर्दा देशाई नेपालको ब्याटिङ कन्सल्टेन्ट थिए भने दीपेन्द्र सिंह ऐरी कप्तान थिए।  ,त्यो कुनै पनि फर्म्याटको क्रिकेटमा नेपालको भारतसँगको पहिलो र एक मात्र जित थियो।,नेपालमा एकपछि अर्को प्रशिक्षक परिवर्तन भइरहेका बेला देशाई १५ महिनामा फेरिएका चौथा प्रशिक्षक हुन्।,विसं २०७८ असोजमा हेभिवेट नामका रूपमा नियुक्त भएका अस्ट्रेलियाका डेब ह्वाटमोरले परम्परागत कमजोरी भनिएको ब्याटिङमा चामत्कारिक परिवर्तन गरिदिएको देखिएको थियो।,कुशल भुर्तेलजस्ता खेलाडी उनकै प्रशिक्षणमा उदाएका थिए।,तर उनको राजीनामापछि आएका पुराना प्रशिक्षक पुबुदु दशानायकेले टीमलाई लयमा ल्याउन नसकेको बताइन्छ। त्यसपछिका मनोज प्रभाकरको पालामा त टोली झन् खस्किएको थियो ठानिन्छ।,देशाईले भने आशाको दरिलो सङ्केत दिएका खेलाडीहरू बताउँछन्।,कीर्तिपुर मैदानको पिच पहिलेभन्दा फरक छ।,बलिङ पिचको रूपमा लामो समय परिचय बनाएको त्रिभुवन विश्वविद्यालयको मैदान पछिल्लो समय ब्याटिङका लागि राम्रो हुँदै आएको ठानिन्छ।,घरेलु पिचले पनि खेलाडीहरूको आत्मबलमा फरक पर्ने ठानिन्छ।  त्यसको भरपुर सदुपयोग यसपालि नेपाली खेलाडीहरूले गरैकै हुन्।,अन्तिम दिनको खेल जितेपछि कप्तान पौडेलले भनेका थिए, ""घरेलु पिचमा अभ्यस्त हुँदा पनि हामीलाई फाइदा भयो।"",त्यसमा घरेलु दर्शकको सदा झैँ साथ त छँदैछ।,नेपाल टी-२० मा दर्शकलाई निःशुल्क मैदान प्रवेश गर्न दिँदा पनि मैदान खालि भएको थियो। रुष्ट बनेका दर्शकहरू अन्य खेलमा नआउने हुन् की भन्ने चिन्ता समेत बढेको थियो।,तर दर्शकले राष्ट्रिय टोलीलाई गर्ने मायामा भने कुनै कमी आएन। अनि खेलाडीहरूले पनि दर्शकलाई निराश बनाएनन्।,नेपालले चारवटै खेलमा टस जित्यो र दोस्रो ब्याटिङ गर्ने निर्णय लिन पायो।,यसलाई नेपालका लागि मिठो संयोग मान्नुपर्छ।,अर्को सुखद संयोग के भयो भने यसपालि कीर्तिपुरमा खेलिएका सबै खेलमा दोस्रो ब्याटिङ गर्ने टोलीले जित्यो।,बिहानीको समयमा ओसिलो पिच ओसिलो हुने भएकाले बलको गति भिन्न हुने भएकाले त्यसको फाइदा बलरहरूलाई हुन्थ्यो। नेपाली टोली सन्दीप लामिछानेको बलिङमा सबै खेलमा त्यसबाट लाभान्वित भएको पाइयो। ,नामिबियाका कप्तानले टस जित्न नसकेकोमा गुनासो नै गरेका थिए।,स्कटल्यान्ड र नामिबियासँगको शृङ्खलामा आफ्नो वर्चस्व कायम राख्नु नेपालका लागि सन् २०१४ को विश्वकप छनोटपछिको सबैभन्दा सानदार घटना हो।,अब  आगामी साताबाट यूएईमा हुने अर्को शृङ्खलामा आफ्नो लय कायम राख्दै जित्ने गर्नु खेल्नुपर्ने चुनौती नेपाली टोलीसमक्ष छ। ,त्यहाँ नेपालले लीग-२ अन्तर्गत यूएई र पपुवा न्यूगिनीसँग चारवटा खेल खेल्नेछ।,यही लयलाई कायम राख्न सके नेपालले सजिलैसँग ओडीआई मान्यता जोगाउन सक्छ।,2023 बीबीसी। अन्य वेबसाइटका सामग्रीहरूका लागि बीबीसी जिम्मेवार छैन।, ",
https://www.bbc.com/nepali/articles/c06zdldm1pro,राष्ट्रपतिको उम्मेदवार बन्न माधवकुमार नेपाललाई प्रस्ताव आएका चर्चामाझ बुधवार नेकपा (एकीकृत समाजवादी)ले आफ्नो पार्टीबाट राष्ट्रपति चयन गराउन सबै दलसँग परामर्श गर्ने निर्णय गरेको छ।,"पार्टी अध्यक्ष नेपाललाई नेकपा (एमाले)का अध्यक्ष केपी शर्मा ओलीले नै राष्ट्रपतिको उम्मेदवारमा प्रस्ताव गरेका चर्चा चले तापनि व्यवस्थित प्रस्ताव कसैबाट नआएको उक्त दलले जनाएको छ।,सञ्चारमाध्यमहरूमा सार्वजनिक विवरणका अनुसार ओलीले पार्टी एकता गर्ने सर्तमा राष्ट्रपतिको उम्मेदवार बन्न नेपाललाई प्रस्ताव गरेका छन्।,प्रधानमन्त्री पुष्पकमल दाहाल गत पुसमा भएको भनिएको सम्झौतामा आधारित रहेर “एमाले उम्मेदवारलाई राष्ट्रपति बनाउन सकारात्मक नरहेको र एमालेले कांग्रेस उम्मेदवार स्वीकार नगर्ने” सम्भावनाका माझ कांग्रेससहितका दलहरूको समर्थन नेपाललाई हुनसक्ने आकलनमाझ एकीकृत समाजवादीका नेताहरूले समेत अध्यक्ष नेपाललाई उम्मेदवार बनाउन जोड बल गरिरहेको बुझिएको छ। ,ती छलफलपश्चात् प्रतिक्रिया जनाउँदै नेपाली कांग्रेसका प्रवक्ता प्रकाशशरण महतले आफ्नो दलले सबैसँग छलफल गरिरहेको भए पनि कांग्रेसबाटै उम्मेदवार ल्याउने गृहकार्य गरिराखिएको जानकारी दिए।,एकीकृत समाजवादीको बुधवार बसेको बैठकले ‘‘संविधान र लोकतन्त्र विरुद्ध केही गतिविधि भएको’’ र त्यसबारे आफूहरू चनाखो रहनुपर्ने विषयमा विमर्श गर्दै ‘‘संविधान, लोकतन्त्र र राष्ट्रियताको पक्षमा दृढताका साथ उभिने सबै शक्तिहरूसँग छलफल गर्ने’’ निर्णय गरेको थियो।,पार्टी बैठक लगत्तै अध्यक्ष नेपाल, पार्टी उपाध्यक्ष प्रमेश हमाल, महासचिव बेदुराम भुसाल र नेता घनश्याम भुसालसहितको टोली नेपाली कांग्रेसका सभापति शेरबहादुर देउवालाई भेट्न उनको निवास पुगेका थिए।,प्रधानमन्त्री निवास बालुवाटारमा पनि बुधवार दिनै भरि जसो एकीकृत समाजवादी सहित अन्य दलका नेताहरू विभिन्न समूह बनाएर परामर्शमा जुटेको एक नेताले बीबीसीलाई बताए।,फागुन २५ गते हुने राष्ट्रपति निर्वाचनका निम्ति १३ गते उम्मेदवारहरूको मनोनयन दर्ता गर्ने दिन सङ्घारमा आइपुग्दा एक पछि अर्को नेताहरूको नाम आउने र सेलाउने क्रम तीव्र भएको छ।,केही दिन यता नेकपा एकीकृत समाजवादीका अध्यक्ष माधवकुमार नेपालको चर्चा चले लगत्तै उक्त पार्टीको बैठकले सो विषयमा चाखलाग्दो निर्णय गरेको हो। ,‘‘राष्ट्रपतीय निर्वाचनको विषयलाई लिएर अहिले सबैसँग राजनीतिक संवाद चलिरहेकै छ। हाम्रो पार्टीको केन्द्रीय सचिवालयको बैठकले निर्णय गरेर हाम्रो पार्टीको तर्फबाट राष्ट्रपति निर्वाचित गर्नका लागि सबै दलहरूसँग परामर्श गर्ने निर्णय गरेको छ,’’ प्रवक्ता जगन्नाथ खतिवडाले भने।,बुधवार साँझ देउवासँगको भेटका क्रममा आफूहरूले राखेको प्रस्तावबारे वार्तामा सामेल एकीकृत समाजवादीका महासचिव बेदुराम भुसालले भने, ‘‘हाम्रा जुन विषयहरू छन् संविधान, लोकतन्त्र  रक्षा तिनलाई लिएर पहिले पनि गठबन्धन गर्‍यौँ। अहिले पनि त्यो आवश्यकता छ। त्यो पक्षमा उभिने शक्तिहरूको साझा उम्मेदवार हुनुपर्‍यो राष्ट्रपतिमा भन्ने कुरा गरेका हौँ। त्यो साझा उम्मेदवार हाम्रो पार्टीका नेता हुँदा हुने सम्भावना हामीले देख्छौ भन्ने कुरा हामीले गर्‍यौँ।’’,त्यसमा कांग्रेसको जबाफ के रह्यो त भन्ने प्रश्नमा भुसालले थपे, ‘‘ठिक छ, छलफल गरौँ भन्ने छ।’’,कांग्रेस प्रवक्ता महतको भनाइ छ, ‘‘लोकतान्त्रिक समाजवादी पार्टीको पनि इच्छा थियो। यो कुरा हाम्रो बैठकमा राखौला भन्ने औपचारिकता भएको छ। अब अहिले नेपाली कांग्रेसले आफ्नो उम्मेदवारी छोड्ने कुनै कुरो छैन र हाम्रै उम्मेदवारको पक्षमा सहमति जुट्छ भन्ने छ।’’,एकीकृत समाजवादी नेताहरूसँगको बैठक लगत्तै देउवा प्रधानमन्त्री दाहाललाई भेट्न बालुवाटार पुगेका थिए। ,अरू दलले आफ्नो पार्टीलाई प्रस्ताव गरे सहमति र समन्वयको बाटो खुल्ने प्रवक्ता खतिवडाले पनि बताँउछन्।,‘‘हाम्रो पार्टीको सन्दर्भमा कसैले प्रस्ट रूपमा प्रस्ताव राखिसकेको छैन। तर सबैले विकल्पमा समाजवादी हुन सक्छ अनि समाजवादीले सबैलाई समन्वय गर्न सक्छ भन्ने छलफल गरेको देखिन्छ,’’ उनले भने।,त्यस्तै खालको तर्क बोकेर मङ्गलवार लोकतान्त्रिक समाजवादी पार्टीका अध्यक्ष महन्थ ठाकुरले प्रधानमन्त्री सहित अन्य दलका शीर्ष नेताहरूसँग भेटेका थिए।,निर्वाचन कार्यक्रमकै समयसीमाले गर्दा अब यो अन्योल धेरै दिन नटिक्ने तर त्यसपछि राजनीतिक परिदृश्य नै फेरबदल हुनसक्ने आकलन कतिपय विश्लेषकहरूले गरेका छन्।,राष्ट्रपतिको निर्वाचनसम्बन्धी व्यवस्था संविधानको धारा ६२ मा गरिएको छ।,उक्त धारामा गरिएको व्यवस्थाअनुसार राष्ट्रपतिको निर्वाचन सङ्घीय संसद्का सदस्य र प्रदेशसभाका सदस्यहरू मतदाता रहेको निर्वाचक मण्डलबाट हुनेछ।,सङ्घीय संसद्‌का सदस्य र प्रदेशसभाका सदस्यको मतभार सङ्घीय कानुनअनुसार फरक हुने व्यवस्था संविधानमा छ।,संविधानको उक्त धाराको उपधारा २ मा कुनै प्रदेशसभाको निर्वाचन हुन नसकेको अवस्थामा पनि राष्ट्रपतिको निर्वाचन प्रयोजनका लागि निर्वाचक मण्डल गठनमा बाधा नहुने व्यवस्था गरिएको छ।,राष्ट्रपति तथा उपराष्ट्रपति निर्वाचनसम्बन्धी ऐन २०७४ अनुसार मतभार निकाल्दा सङ्घीय संसद्‌मा रहेका कुल सदस्य सङ्ख्याले नेपालको पछिल्लो जनसङ्ख्यालाई भाग गर्दा आउने भागफल सङ्घीय संसद्‌तर्फको मतभार हुनेछ।,त्यस्तै प्रदेशसभातर्फका कुल सदस्य सङ्ख्याले नेपालको पछिल्लो जनसङ्ख्यालाई भाग गर्दा आउने भागफल प्रदेशसभातर्फको मतभार हुनेछ।,पाँच वर्षअघि राष्ट्रपति निर्वाचनमा भोट हाल्न लागेका प्रदेशसभा सदस्यहरू,निर्वाचन आयोगका सहायक प्रवक्ता सूर्यप्रसाद अर्यालका अनुसार संवैधानिक व्यवस्था अनुसार ऐन, नियमावली र निर्देशिकाहरू बनाएर राष्ट्रपति तथा उपराष्ट्रपति निर्वाचनको मतभार तोकिएको छ।,त्यसरी तोक्नका लागि तथ्याङ्कशास्त्रीय विधि र सूत्र प्रयोग गरिएको उनले बताए।,आयोगले अपनाएको गणना सूत्रअनुसार सुरुमा सङ्घीय संसद्का दुवै सदनहरू प्रतिनिधिसभा र राष्ट्रियसभाका सदस्यको कुल सङ्ख्यालाई जोडेर सङ्घीय संसद् तर्फको कुल सङ्ख्या निकालिन्छ।,अहिले प्रतिनिधिसभामा कुल २७५ सदस्य र राष्ट्रियसभामा कुल ५९ सदस्य गरी सङ्घीय संसद्‌मा जम्मा ३३४ सदस्य छन्।,उक्त सङ्ख्याले पछिल्लो जनगणनाअनुसार नेपालको कुल जनसङ्ख्यालाई भाग गरिन्छ।,त्यसरी आएको भागफललाई फेरि १,००० ले भाग गर्दा आउने भागफल नै सङ्घीय संसद्तर्फका एक सदस्यले मत हाल्दा प्राप्त हुने मतभार हुन जान्छ।,विसं २०६८ सालको जनगणना अनुसार गरिएको त्यस्तो गणनाका आधारमा अहिले सङ्घीय संसद्का सदस्यको मतभार ७९ रहेको छ।,त्यस्तै सातवटा प्रदेशसभामा गरी कुल ५५० जना सदस्य छन्।,विसं २०६८ सालको जनगणनाअनुसार गरिएको गणनाका आधारमा अहिले प्रदेशसभा सदस्यको मतभार ४८ रहेको छ।,पछिल्लो जनगणनाको अन्तिम प्रतिवेदन तयार पारिसकेको राष्ट्रिय तथ्याङ्क कार्यालयका अधिकारीहरूले आफूहरूले बताए पनि हालसम्म उक्त प्रतिवेदन प्रधानमन्त्रीसमक्ष पेस भएको छैन।,संविधानअनुसार सङ्घीय र प्रदेशसभातर्फका तत्काल कायम रहेका कुल सदस्य सङ्ख्याको बहुमत अर्थात् ५० प्रतिशत मत ल्याउने व्यक्ति राष्ट्रपति निर्वाचित हुनेछ।,यदि पहिलो निर्वाचनमा कसैले ५० प्रतिशत मत नल्याए सबैभन्दा बढी मत प्राप्त गर्ने दुई उम्मेदवारबीच पुनः प्रतिस्पर्धा हुन्छ र बहुमत ल्याउने व्यक्ति राष्ट्रपति बन्छन्।,दोस्रो निर्वाचनमा पनि ५० प्रतिशत कसैले ल्याउन नसकेमा पुनः मतदान हुनेछ र त्यसमा जसले कुल सदर मतको सबैभन्दा बढी मत प्राप्त गर्ने व्यक्ति राष्ट्रपति हुनेछ।,निर्वाचन, मनोनयन वा नियुक्ति हुने राजनीतिक पदमा बहाल रहेका व्यक्ति राष्ट्रपति निर्वाचित भएमा निजको त्यस्तो पद स्वतः रिक्त हुने संवैधानिक व्यवस्था छ।,राष्ट्रपति निर्वाचनका क्रममा उम्मेदवारी दर्ता गर्दा उम्मेदवारको पाँचजना प्रस्तावक र पाँचजना समर्थक हुनुपर्ने व्यवस्था छ।,संविधानको धारा ६४ मा कस्तो व्यक्ति नेपालको राष्ट्रपति बन्न हुन सक्छ भन्ने योग्यता तोकिएको छ। उक्त धाराअनुसार सङ्घीय संसद्को सदस्य हुन योग्य भएको व्यक्ति राष्ट्रपति हुन सक्छ।,राष्ट्रपति हुनका लागि ४५ वर्ष उमेर पूरा भएको नेपाली नागरिक हुनुपर्छ। कुनै कानुनले अयोग्य ठहर नगरेको व्यक्ति मात्र नेपालको राष्ट्रपति हुनसक्छ।,यद्यपि योग्यता पुगे पनि नेपालको संविधानअनुसार दुई पटक राष्ट्रपति भइसकेको व्यक्ति तेस्रो पटक राष्ट्रपतिको उम्मेदवार बन्न पाउँदैन।,उपराष्ट्रपतिका हकमा पनि सोही योग्यता लागु हुने संविधानको धारा ६९ मा व्यवस्था छ। संविधानको धारा ७० ले राष्ट्रपति र उपराष्ट्रपति फरकफरक लिङ्ग वा समुदायको हुने व्यवस्था गरेको छ।,त्यसको अर्थ महिला राष्ट्रपति भए पुरुष उपराष्ट्रपति वा पुरुष राष्ट्रपति भए महिला उपराष्ट्रपति हुनुपर्छ।समुदायका हकमा नेपालको जातीय समुदाय अनुसार फरकफरक समूहको हुनुपर्छ।,त्यस्ता समुदायलाई राष्ट्रपति तथा उपराष्ट्रपति निर्वाचनसम्बन्धी कानुनले समुदायका रूपमा दलित, आदिवासी जनजाति, खस आर्य, मधेसी, थारू वा मुस्लिम समुदाय रहेको व्याख्या गरेको।,उक्त प्रावधान लागु भएको प्रत्याभूति गर्नका लागि नेपालमा राष्ट्रपति र उपराष्ट्रपतिको निर्वाचन फरकफरक समय गर्ने परिपाटी रहेको निर्वाचन आयोगका सहायक प्रवक्ता अर्याल बताउँछन्।,“सुरुमा राष्ट्रपतिको निर्वाचन गर्ने अनि राष्ट्रपति चयन भइसक्नुभएका व्यक्तिको लिङ्ग र समुदायभन्दा फरक पर्ने उम्मेदवार हुने गरी उपराष्ट्रपतिको निर्वाचन गराउने चलन रहेको छ,” उनले भने।,नेपालको संविधानको धारा २८९ ले राष्ट्रपति र उपराष्ट्रपतिसहित सङ्घीय र प्रदेशतर्फका उच्च पदहरूमा वंशजका आधारमा नेपालको नागरिकता पाएका व्यक्ति मात्र हुन पाउने व्यवस्था गरेको छ।प्रधानन्यायाधीश, प्रतिनिधिसभाका सभामुख, राष्ट्रियसभाका अध्यक्ष, प्रदेश प्रमुख, मुख्यमन्त्री, प्रदेशसभाका सभामुख र सुरक्षा निकायका प्रमुख पदमा पनि निर्वाचित, मनोनीत वा नियुक्ति हुन वंशजको आधारमा नेपालको नागरिकता प्राप्त गरेको हुनुपर्ने व्यवस्था उक्त धारामा गरिएको छ।,राष्ट्रपति हुनका लागि कुनै गाउँपालिका वा नगरपालिकाको अन्तिम मतदाता नामावलीमा नाम समावेश भएको र कुनै लाभको पदमा नरहेको हुनुपर्ने व्यवस्था पनि छ।,लाभको पद भन्नाले निर्वाचन वा मनोनयनद्वारा पूर्ति गरिने राजनीतिक पद बाहेक सरकारी कोषबाट पारिश्रमिक वा आर्थिक सुविधा पाउने पदलाई मानिएको छ।,2023 बीबीसी। अन्य वेबसाइटका सामग्रीहरूका लागि बीबीसी जिम्मेवार छैन।, ",
https://www.bbc.com/nepali/articles/cye85wlzpl0o,"स्थान: सिंहदरबार,पत्रकार: पुरानो गठबन्धन बिउँतिन लागेको हो?,प्रधानमन्त्री प्रचण्ड: हैन, अहिले फाइनल भइसकेको छैन।","नेकपा एकीकृत समाजवादीका अध्यक्ष माधवकुमार नेपालसँगको संवादपछि बिहीवार दिएको उक्त जबाफ नै पुरानो गठबन्धन बिउँताउने विकल्पमा समेत छलफल थालेको प्रचण्डको स्वीकारोक्ति हो।,उनको पार्टी नेकपा माओवादी केन्द्रले राष्ट्रपतिमा राष्ट्रिय सहमति खोज्ने सर्त अघि सारेयता कतिपयले आशङ्का गर्न थालेका थिए, त्यो कांग्रेसलाई राष्ट्रपति दिने बहाना हो।,अर्का थरी नेकपा एमालेका अध्यक्ष केपी शर्मा ओलीले आफ्नो अनुकूलको पात्रलाई राष्ट्रपतिमा अघि नसारून् भन्ने दबाव दिन प्रचण्डले त्यस्तो प्रस्ताव राखेको भन्दै शङ्काको लाभ दिने गरेका छन्।,तर राष्ट्रिय सहमतिको चरण नसकिँदै पुरानो गठबन्धन बिउँताउनेबारे प्रचण्ड आफै छलफलमा लाग्नुले त्यसभित्रको निहित उद्देश्य उदाङ्गो भएको टिप्पणी हुन थालेको छ।,प्रचण्डसँगको छलफलपछि एकीकृत समाजवादीका अध्यक्ष नेपालले पत्रकारहरूलाई बताए अनुसार विभिन्न विकल्पमा छलफल भइरहेको छ र राजनीतिलाई ठिक दिशामा लग्ने, संविधान जोगाउने र राष्ट्रिय एकता बचाउने उत्तम विकल्पमा जानुपर्ने उनलाई लागेको छ।, पुरानो गठबन्धन बिउँताएमा थप राजनीतिक अस्थिरता उत्पन्न हुने सङ्केत देखिन्छ।,तर गठबन्धन स्थिर बनाउन पाँच वर्षभित्र तीन जना प्रधानमन्त्री हुने गरी सहमतिको खोजी भइरहेको सन्देश बाहिरिएको छ।,त्यसो भयो भने केन्द्रमा मात्र नभई प्रदेश सरकारहरूमा पनि सत्ता समीकरण फेरिने, आलोपालो गरिने र अस्थिरता सृजना  हुने देखिन्छ।,माओवादी केन्द्रका नेता तथा प्रधानमन्त्रीका प्रमुख सल्लाहकार हरिबोल गजुरेल वर्तमान गठबन्धन जोगाउँदै राष्ट्रिय सहमति खोज्नेमै माओवादी अडिग रहेको बताउँदै भन्छन्, “गठबन्धन जोगिएन भने तल प्रदेश सरकारसम्म असर गर्छ र फेरि भद्रगोल हुन्छ, जनताले राम्रो मान्दैनन्।”,सरकार बनाउँदा गठबन्धनका अन्य नेताहरूसामु प्रचण्ड र ओलीबीच प्रधानमन्त्रीमा आलोपालो गर्ने र राष्ट्रपति एमालेलाई दिने समझदारी भएको थियो।,माओवादी नेता गजुरेलका अनुसार कांग्रेसले सरकारलाई विश्वासको मत दिएसँगै परिस्थिति फेरिएको तर्कका साथ प्रचण्डले ओलीलाई ‘राष्ट्रपति कांग्रेसलाई दिऊँ र सरकारको नेतृत्व सहमतिअनुसार गरौँ’ भन्ने प्रस्ताव राखिसकेका छन्।,ओली एक कदम पछि हटेर गैर कांग्रेस उम्मेदवारलाई राष्ट्रपति बनाउन रणनीति अनुसार नेता नेपाललाई अघि सार्न तयार भएको समाचारहरू आएका छन्। त्यसो गर्दा वर्तमान सत्ता गठबन्धन नै झन् बलियो हुने देखिन्छ।,एमाले अध्यक्ष ओलीले बिहिवार पत्रकारहरूलाई प्रतिक्रिया दिँदै ‘प्रचण्डले राष्ट्रपतिमा कांग्रेसलाई समर्थन नगर्ने’ विश्वास र ‘गर्न नमिल्ने’ तर्क प्रस्तुत गरे।,तर हिंसा दिवसलाई जनयुद्ध दिवस घोषणा गरेको भन्दै असन्तुष्टि व्यक्त गरेर उनले प्रचण्डसँगको सहकार्य ‘करिब अन्त्यमा पुगेको’ सङ्केत दिएको ठानिएको छ।,एमाले समेतले राष्ट्रपतिमा समर्थन गर्न खोज्दा समेत नेता नेपाल ‘पुरानै गठबन्धन बिउँताउने’ वार्तामा पनि लागेको देखिन्छ।,प्रचण्ड स्वयम्‌ले उनलाई राष्ट्रपतिमा समर्थन गर्न नचाहेको हो वा उनी कार्यकारी भूमिका पाए बरु त्यतै जाने मनस्थितिमा पुगेका हुन्? प्रस्ट छैन।,तर अध्यक्ष नै राष्ट्रपतिमा जाँदा नयाँ दलको भविष्य लथालिङ्ग हुने जोखिमबीच उनलाई पनि एक वर्ष प्रधानमन्त्री दिने विकल्पमा पनि छलफल भइरहेको बताइन्छ।,कांग्रेस नेता रमेश लेखकले अस्थिरता दिने त्यस्तो भागबन्डाबारे थप टिप्पणी गर्न अस्वीकार गर्दै भने, “छलफल त सबै कोणबाट हुनसक्ने नै भयो तर अहिले केही निष्कर्ष निस्किसकेको छैन।”,राष्ट्रपतिका एक आकाङ्क्षी कांग्रेस नेता रामचन्द्र पौडेलले केही अघि बीबीसीसँग कुरा गर्दै नीतिमा निरन्तरता भए प्रधानमन्त्री फेरिँदैमा अस्थिरता नहुने टिप्पणी गरेका थिए। कांग्रेसमा उनीसँगै कृष्णप्रसाद सिटौला पनि अर्का आकाङ्क्षी मानिएका छन्।,संवैधानिक राष्ट्रपतिभन्दा कार्यकारी भूमिकामा जान पाउँदा नेता नेपालको निम्ति प्रधानमन्त्री पनि आकर्षक लाग्नु स्वाभाविक पनि हो। तर त्यसको भरपर्दो सुनिश्चितता मूल प्रश्न बन्ने देखिन्छ।,कांग्रेस, माओवादी र एकीकृत समाजवादीसँग मात्र होइन चुनावमा थपिएको लोकतान्त्रिक समाजवादी पार्टी (लोसपा) सहितको गठबन्धनसँग पनि बहुमत छैन।,पार्टीबाट राष्ट्रपतिको निम्ति अघि सारिएका लोसपाका अध्यक्ष महन्थ ठाकुरले त्यसको निम्ति दलहरूको समर्थन मागेको बताइन्छ।,एमाले अध्यक्ष ओली विकल्पमा ठाकुरप्रति पनि सकारात्मक रहेको बताइन्छ।,त्यसैले चुनावअघिको जनता समाजवादी पार्टी (जसपा) सहितको गठबन्धनलाई पुनर्जीवन दिन खोजेको देखिन्छ।,जसपा अध्यक्ष उपेन्द्र यादव त्यसको निम्ति आफ्नो पार्टीलाई उपराष्ट्रपति दिनुपर्ने अडानमा देखिन्छन्।,भरपर्दो गठबन्धन बनाउन निर्णायक देखिन पुगेका यादवको साथ जुटाउन विफल भएमा कांग्रेस, माओवादी र एकीकृत समाजवादी अन्य साना दलको समर्थन जुटाउनु पर्ने बाध्यतामा पुग्नेछन्।,जसपा बाहिरै रहने स्थितिमा अस्थिरता दिने जोखिम र प्रधानमन्त्रीको कार्यकाल घट्ने निर्णय लिनुपर्ने बाध्यता प्रचण्डको निम्ति स्वीकार्य होला?,निर्णायक देखिएका यादवको दलको चित्त बुझाइमा पुरानो गठबन्धनको पुनर्जीवन निर्भर देखिन पुगेको छ।,2023 बीबीसी। अन्य वेबसाइटका सामग्रीहरूका लागि बीबीसी जिम्मेवार छैन।, ",
https://www.bbc.com/nepali/news-64259409,"नेपालमा मानिसलाई एकबाट अर्को धर्ममा जबरजस्ती परिवर्तन गर्न लगाउनु गैर कानुनी काम हो, तर केही धर्म प्रचारकहरू इसाई आस्था फैलाएर मुद्दा लाग्न सक्ने खतरा मोल्न समेत इच्छुक छन्। ","नेपाल विश्वमै धेरै इसाई समुदाय बढ्दै गएको देश हो।,""येशुको जीत होस्,"" हिमालको फेदमा रहेको झार्लाङ्ग गाउँमा एउटा नयाँ चर्चको उद्घाटन गर्दा एकजना कोरियाली पास्टर पाङ्ग चाङ्ग-इन्‌ले भावविभोर भएर आँसु खसाले।   ,हालसालै धर्म परिवर्तन गरेकाहरूको त्यो समूहले आफ्नो हात उठाएर  प्रार्थना गरे। ,त्यसरी धर्म परिवर्तन गर्नेहरू धेरैजसो आदिवासी तामाङ समुदायका छन् जुन समुदायले विगतमा बोन धर्म मान्ने गर्दथे । नेपालमा बोन धर्म बुद्ध धर्मको आगमनभन्दाअघिदेखि रहेको ठानिन्छ।   ,पाङ्गको नजरमा तामाङ समुदाय ""आर्थिक र आध्यात्मिक रूपमा गरिब"" छ। ,""त्यसैले, एउटा चमत्कार हुन्छ र पूरै गाउँले धर्म परिवर्तन गर्छ,"" उनले भने। ,धर्म प्रचारक मिसनरीहरू, धेरैजसो पाङजस्तै दक्षिण कोरियाली प्रचारकहरूले  बुद्धको जन्मभूमि र पूर्व हिन्दू अधिराज्य नेपालमा  विश्वमै सबैभन्दा तीव्र गतिमा वृद्धि भइरहेको इसाई समुदाय  निर्माण गर्न मद्दत गरेका छन्। ,नेपालमा इसाई धर्मावलम्बीहरूको तीव्र गतिमा बढिरहेको सङ्ख्यामा मुख्यतः परम्परागत हिन्दू वर्णाश्रम जात व्यवस्थामा पुछारमा पारिएका दलित भनिने समुदायका मानिसहरू वा आदिवासी जनजाति समुदायका मानिसहरू छन्। पाङ्गले भने जस्तै उनीहरूले चमत्कारमा विश्वास गरेका पनि हुन सक्छन्, तर धर्म परिवर्तन गरेपछि त्यसले उनीहरूलाई चरम गरिबी र भेदभावको अवस्थाबाट छुटकारा पाउने मौका पनि प्रदान गर्दछ। ,झारलाङमा रहेको नयाँ चर्च - नेपालमा पास्टर पाङ्गले खोलेका दर्जनौँ चर्चमध्ये यो एक हो,इसाई धर्म प्रचारकको रूपमा नेपालमा बिताएको दुई दशक लामो समयमा पाङ्गले आफ्नो रेखदेखमा  झन्डै ७० वटा चर्चहरू स्थापना गरेका छन्। त्यसरी बनेका धेरैजसो चर्चहरू राजधानी काठमाण्डूबाट दुई घण्टाजति टाढा उत्तर पश्चिममा अवस्थित धादिङ जिल्लामा रहेका छन्। उनका अनुसार जग्गा त्यहाँको समुदायले दिन्छ भने कोरियाली चर्चहरूले निर्माण कार्यका लागि पैसा दिएर मद्दत गर्छन्। ,पाङ्ग दाबी गर्छन्, ""झन्डै सबैजसो पहाडी उपत्यकाहरूमा चर्चहरू बनिरहेका छन्।"",त्यो  केही बढाइचढाइ गरेर गरिएको दाबी हुनसक्छ तर हालैका वर्षहरूमा नेपालभरि चर्चहरूको सङ्ख्यामा ठूलो वृद्धि भएकोमा कुनै शङ्का छैन। इसाई समुदायको राष्ट्रिय सर्वेक्षणको पछिल्लो तथ्याङ्कले अझै पनि उल्लेख्य रूपमा बहुसङ्ख्यक हिन्दूहरू रहेको नेपालमा ७,७५८ चर्चहरू रहेको देखाएको छ। ,र यस्तो रूपान्तरणका पछाडि धेरै हदसम्म दक्षिण कोरियाली धर्म प्रचारकहरूको हात रहेको छ। केही दशकअघि मात्रै धर्म प्रचारकहरू विदेशमा खटाउन सुरु गरेको भए पनि दक्षिण कोरिया अहिले इसाई धर्म प्रचारकहरू परिचालन गर्ने  विश्वकै सबैभन्दा ठूला देशहरू मध्येमा एक बन्न पुगेको छ।  ,कोरियाली वर्ल्ड मिसन एसोसिएशनका अनुसार कोरियाका त्यस्ता २२ हजारभन्दा बढी इसाई धर्म प्रचारकहरू देशबाहिर रहेका छन्। ,धर्म परिवर्तन गरेर आफूले पुनर्जन्म  प्राप्त गरेको भन्ने उत्साहबाट प्रेरित कोरियाली धर्म प्रचारक, मिसनरी, हरू धर्म परिवर्तनका निम्ति निकै गाह्रो ठानिँदै आएका संसारका विभिन्न स्थानहरूमा समेत आक्रामक रूपमा प्रवेश गर्नेहरू भनी परिचित हुन थालेका छन् जुन क्रममा कतिपय स्थानबाट तिनीहरूलाई निष्कासन समेत गर्ने गरिएको छ।    ,पाङ्ग चाङ-इन् र ली जियोङ्ग-ही विगत करिब २० वर्षदेखि नेपालमै छन्,नेपाल अहिले धर्म निरपेक्ष राज्य हो, र सन् २०१५ मा बनेको संविधानले धार्मिक स्वतन्त्रताको प्रत्याभूति  दिएको छ। यद्यपि सन् २०१८ मा लागु गरिएको धर्म परिवर्तन गराउने विरुद्धको कानुनले कसैलाई उसको धार्मिक आस्था परिवर्तन गर्न प्रोत्साहन गरेको अभियोगमा दोषी ठहर हुनेलाई पाँच वर्षसम्म जेल सजाय हुनसक्ने व्यवस्था गरेको छ।,""धर्म परिवर्तन गराउने विरुद्धको कानुनका कारण हामी सधैँ चिन्ता र त्रासमा काम गरिरहेका हुन्छौँ ,"" पाङ्गकी श्रीमती ली जियोङ्ग-हीले भनिन्।,""तर यो डरका कारण हामी इसाई धर्मको उपदेश फैलाउन रोक्न सक्दैनौँ। हामी आत्माहरूको उद्धार गर्ने कार्यलाई रोक्ने छैनौँ।"",यी दम्पती पहिला ब्याङ्कमा काम गर्थे। "" पहिले मेरा श्रीमान्‌ले नै  ईश्वरको आदेश प्राप्त गर्नु भएको हो र त्यसको छोटो समयपछि ईश्वरले हामीलाई नेपालतर्फ जाने बाटोमा पठाइदिनुभयो,"" ली जियोङ्ग-हीले भनिन्।,उनीहरू सन् २००३मा पहिलो पटक नेपाल आउँदा नेपालमा हिन्दू शाही परिवार गद्दीनसीन नै थियो। ""यहाँ थुप्रै मूर्तिहरूको पूजा भइरहेको देखेर स्तब्ध भएको थिएँ,"" पाङ्ग भन्छन्। ""मलाई लाग्यो नेपालमा येशुको उपदेशको एकदमै चर्को आवश्यकता छ।"" ,उनीहरू आएको पाँच वर्षपछि नेपालमा २४० वर्ष पुरानो राजतन्त्र ढल्यो। एक दशक लामो सशस्त्र द्वन्द्वको अन्त्य गर्दै माओवादी विद्रोहीहरूले हतियार बिसाए र उनीहरू सरकारमा आए। ,त्यसको केही अघि मात्रै नेपालको संसद्‌ले देशलाई धर्म निरपेक्ष घोषणा गरिसकेको थियो।  ,""यसले मिसनरी कामका लागि स्वर्ण युगको थालनी गर्‍यो,"" पाङ्ग भन्छन्। ,हामीले केही हप्ता कोरियाली प्रचारक समुदायसँग समय बितायौँ। त्यस क्रममा हामीसँग खुला रूपमा बोल्न इच्छा देखाउने पाङ्ग र उनकी पत्नी मात्रै थिए। ""परमेश्वरले नेपालमा के गरिरहेका छन् भन्ने कुरा अरूलाई सुनाउन म खुला छु,"" पाङ्गले भने।   ,आफूहरूको कामले कानुनको उल्लङ्घन गरेको भन्ने उनलाई लाग्दैन किनभने उनको मनमा उनीहरूले खुला रूपमा धर्म परिवर्तन गराएको वा बाप्टाइज गराएको भन्ने लाग्दैन। ,""हामीले गरिरहेको धर्म प्रचारको काम केवल हामीबारे मात्रै होइन। परमेश्वरले यो काम गरिरहेका छन्। नेपालमा चमत्कारहरू गर्न कसरी परमेश्वरले हाम्रो माध्यमबाट काम गर्छन् भनेर हामीलाई देखाउन मन छ,"" उनले भने।,नेपालमा इसाई समुदाय देशको कुल जनसङ्ख्याको दुई प्रतिशतभन्दा कम छ र पछिल्लो जनगणनाको तथ्याङ्कले त्यस्तो सङ्ख्यामा वृद्धि भइरहेको देखाउँछ। सोही तथ्याङ्कका अनुसार नेपालमा हिन्दू करिब ८० प्रतिशत छन् भने बौद्धमार्गी करिब ९ प्रतिशत छन्। ,सन् १९५१ को तथ्याङ्कमा  नेपालमा इसाई धर्मावलम्बी एकजना पनि थिएनन् भने सन् १९६१ मा त्यस्तो सङ्ख्या जम्मा ४५८ जनाको थियो। तर सन् २०११ सम्ममा आइपुग्दा त्यो करिब ३ लाख ७६ हजार पुग्यो भने अहिले त्यो सङ्ख्या करिब ५ लाख ४५ हजार रहेको पछिल्लो जनगणनाले अनुमान गरेको छ।   ,कमल थापा धर्म परिवर्तन गराउनेविरुद्धको कानुन कार्यान्वयन होस् र नेपाल फेरि हिन्दू राज्य होस् भन्ने चाहन्छन्,""यो जङ्गलमा डढेलो जसरी फैलिरहेको छ। हाम्रो सांस्कृतिक पहिचान धरापमा परेको छ। राष्ट्रिय एकताको सूत्र दाउमा छ,""  नेपालका एकजना पूर्व उपप्रधानमन्त्री कमल थापाले दाबी गरेका छन्। ,उनी कोरियाली धर्म प्रचारको कामलाई ""देशको सांस्कृतिक पहिचानमाथिको सङ्गठित हमला"" को रूपमा हेर्छन्।,""मिसनरीहरूले पर्दापछाडि बसेर काम गरिरहेका छन् र गरिब र सिधासादा मानिसहरूलाई शोषण गरिरहेका छन् अनि इसाई धर्ममा परिवर्तित हुन प्रोत्साहन गरिरहेका छन्। यो धार्मिक स्वतन्त्रताको अवस्था होइन। यो धर्मको नाममा गरिएको शोषण हो,"" उनले भने। ,उनले नेपाल पुनः हिन्दू राष्ट्र हुनुपर्ने वकालत गर्दै आएका छन्। उनले धर्म परिवर्तन विरोधी कानुनको पनि समर्थन गरेका थिए र उनी उक्त कानुन कार्यान्वयनमा भएको हेर्न चाहन्छन्।,हाल उक्त कानुन अन्तर्गत मुद्दा लागेकाहरू इसाईहरूमात्रै छन् तर अहिलेसम्म कोही पनि दोषी ठहर भएका छैनन्। त्यस्ता मुद्दाहरू या त प्रमाणको अभावका कारण फिर्ता भएका छन् वा पुनरावेदनमा जाँदा अभियुक्तहरूले सफाइ पाएका छन्। ,नेपाल इसाई समाजका अनुसार अहिले त्यस्ता प्रकार ५ वटा मुद्दाहरू अदालतमा  विचाराधीन छन्। दुई महिलासहित चार कोरियालीविरुद्धको मुद्दा गत डिसेम्बरमा फिर्ता भएको थियो।,""धर्म परिवर्तन गर्ने भावना जीससबाटै आउनुपर्छ,"" डिल्लीराम पौडेलले भने,नेपाल क्रिस्चियन सोसाइटीका प्रमुख पास्टर डिल्लीराम पौडेल त्यस्तो कानुनअन्तर्गत सोधपुछ गरिएकामध्ये पहिला व्यक्तिहरूमा पर्दछन्। सन् २०१८ को एप्रिलमा उनीमाथि धर्म परिवर्तन गर्न उनले मानिसहरूलाई पैसा दिएको भनी आरोप लागेको थियो। तर उनले त्यसलाई अस्वीकार गर्छन्। उनी विरुद्धको आरोप पछि फिर्ता लिइयो।,""हामीमाथि मानिसहरूलाई धर्म परिवर्तन गराएको आरोप लाग्छ, तर त्यस्तो शक्ति हाम्रो हातमा हुँदैन,"" उनले भने।,""यदि हुन्थ्यो भने मैले मेरी आमाको धर्म परिवर्तन गराउन सक्ने थिएँ। उहाँ अहिले ९२ वर्षकी हुनुभयो, म उहाँलाई पैसा दिन सक्छु। म उहाँका लागि प्रार्थना गर्नसक्छु तर उहाँको धर्म परिवर्तन गराउन सक्दिनँ किनभने त्यो त जीससबाटै आउनुपर्ने हो।"" ,उनी कट्टर हिन्दु परिवारका हुन् र ""२१ पुस्तादेखि"" उनको बाबुबाजे हिन्दू पण्डित  थिए।  उनी २०/२२ वर्षको हुँदा पढ्नका लागि दक्षिण कोरिया गएका थिए र त्यहीँ उनले इसाई धर्मसँग परिचित हुने मौका पाए।,""म एक्लै थिएँ, मेरा कोही साथी बनिसकेका थिएनन्,"" उनले सम्झिए, "" त्यस बेला केही मानिसले मलाई नेपाली भाषामा भएको कोरियाली बाइबल दिए, उनीहरूले कतैबाट नेपाली भाषाको बाइबल फेला पारेका थिए।"" त्यो बाइबल उनले एकै रातमा पढे र "" मैले मेरो सृष्टिकर्तालाई फेला पारेँ।""  ,""""यो हास्यास्पद र अविश्वसनीय लाग्छ?"" हो मलाई त्यस्तै भएको थियो,"" उनले मुस्कुराउँदै भने।,डिल्लीराम पौडेल युवा हुँदा उनी हिन्दु पुजारी थिए,जब उनी नेपाल फर्किए उनको परिवारले उनीमाथि  राम्रो व्यवहार गरेन। ""उनीहरूले इसाई विदेशी धर्म हो भने।  केही मानिसले म बौलाएँ भने र मेरो होस गुम भएको बताए,"" उनले सम्झिए।,उनको परिवार र समुदायले उनलाई स्वीकार गर्न निकै समय लाग्यो।,प्रत्येक वर्ष करिब दुई हजार नेपाली विद्यार्थी पढ्नका लागि कोरियामा जाने गर्छन्। नेपालमा रहेका एक कोरियाली प्रचारक (जसले नाम उल्लेख नगर्ने गर्ने सर्तमा बोलेका थिए) भन्छन् तिनीहरू कोरियास्थित स्थानीय चर्चहरूसँग सम्पर्क गर्ने प्रयास गर्छन्। ,""नेपालमा इसाई धर्मको प्रचार गर्ने काम निकै चुनौतीपूर्ण छ। त्यसैले हामीसँग वैकल्पिक तरिकाहरू छन्,"" उनले भने। ""हाम्रो उद्देश्य भनेको धेरै भन्दा धेरै आत्माहरूलाई परिवर्तन गर्न सक्नु हो। युवा हुँदा हिन्दु पुजारी रहेका डिल्ली राम पौडेल त परिवर्तन हुनसके भने हामीले गर्न सक्छौँ, त्यसैले यो काम हामीले गोप्य रूपमा रहेरै गर्नुपर्छ।"",पाङ्ग र उनकी पत्नीले काठमाण्डूमा सेमिनरी (धर्मबारे पढाइ हुने स्थान) विद्यालय चलाउँछन्। त्यहाँ करिब ५० विद्यार्थीहरू अहिले अध्ययनरत छन्। उनीहरूको शिक्षा, खानपिन र बसोबासको धेरैजसो खर्च कोरियाली चर्चका दाताहरूले नै बेहोर्छन्।,उनीहरूका विद्यार्थीमध्ये एक २२ वर्षीय सपना तामाङ पनि हुन् जो दुर्गम सिनगांगको तामाङ गाउँकी हुन्। ,सपना भन्छिन् उनी ""नयाँ ठाउँ जानेछिन् र येशुको सन्देश फैलाउने छिन्"",उनले भनिन्, ""मेरो बुवा चर्च जानेहरूलाई घृणा गर्नुहुन्थ्यो किनभने आफ्नो परम्परा बिर्सन हुँदैन भन्नेमा उहाँ विश्वास गर्नुहुन्थ्यो।"" ,उनले इसाई धर्मबारे आफ्ना काकाबाट थाहा पाएकी हुन् जुनबेला उनी अत्यन्तै बिरामी थिइन्। ,उनले आफू इसाई भएपछि आफ्नो रोग सन्चो भएको दाबी गरिन्। ,""म येशुका लागि बाँच्न चाहन्थेँ। अन्तत: कसले मलाई माया  गर्दो रहेछ भन्ने मैले थाहा पाएँ,"" उनले भनिन्।,उनको जस्तो दुर्गम गाउँहरू पाङ्गजस्ता कोरियाली प्रचारकका लागि नयाँ मोर्चाहरू हुन्। ,""सहरमा धर्म परिवर्तन गराउने विरुद्धको कानुनबारे सबैलाई थाहा हुन्छ। सहरभन्दा टाढा भने कमैको ध्यान पुगिरहेको हुन्छ,"" पाङ्गले भने। ,सपनाले गत वर्ष सेमिनरीको पढाइ पूरा गरिन्। अब उनको योजना पहाडमा रहेको आफ्नो गाउँमा फर्किने र ""बिस्तारै युवाहरूलाई चर्चको हिस्सा बनाउने"" रहेको छ।,येशुको उपदेश फैलाउँदा त्यसको ""विद्यमान धर्म र संस्कृतिसँग द्वन्द्व हुने"" पाङ्ग चाङ्ग-इन् स्विकार्छन्। तर उनको विचारमा "" त्यस्तो खाले सांस्कृतिक झट्का त हुन्छ हुन्छ जुन टारेर टर्दैन।"",2023 बीबीसी। अन्य वेबसाइटका सामग्रीहरूका लागि बीबीसी जिम्मेवार छैन।, ",
https://www.bbc.com/nepali/articles/c88djpyzgm7o,नेपाली कांग्रेस र नेकपा एमाले दुवैले फागुन २५ गते हुन लागेको राष्ट्रपति चुनावका लागि आफ्ना उम्मेदवारहरू छनौट गरेका छन्।,"कांग्रेसले पार्टीका वरिष्ठ नेता एवं पूर्व सभामुख रामचन्द्र पौडेललाई उम्मेदवार बनाएको हो।,एमालेले चाहिँ संविधानसभाका पूर्व अध्यक्ष समेत रहेका पार्टी उपाध्यक्ष सुवासचन्द्र नेम्वाङलाई उम्मेदवार बनाउने निर्णय गरेको छ।,कांग्रेसका उम्मेदवारलाई समर्थन गर्ने निर्णय माओवादी सहितका दलहरूले गरेपछि वर्तमान गठबन्धन भत्कने अवस्था देखिएको छ।,तर एमालेका एक जना नेताले राष्ट्रपति चुनावको मतदानको दिनसम्म विगतको सहमति कार्यान्वयन हुने कुरा आफूहरूले अपेक्षा गरेको बताएका छन्।,सरकारको नेतृत्व गरिरहेको नेकपा माओवादी केन्द्रसहितका दलले शुक्रवार कांग्रेसका उम्मेदवारलाई राष्ट्रपतिमा समर्थन गर्ने निर्णय लिएका थिए। ,समाचार विवरणहरूमा माओवादी केन्द्रका अध्यक्ष प्रचण्ड, नेकपा एकीकृत समाजवादीका अध्यक्ष माधवकुमार नेपाल र कांग्रेस सभापति शेरबहादुर देउवाबीच आलोपालो सरकारको नेतृत्व गर्ने समझदारीसहित उक्त निर्णय भएको जनाइएको छ। ,ती तीन दलबाहेक जनता समाजवादी पार्टी, जनमत पार्टी, लोकतान्त्रिक समाजवादी पार्टी, नागरिक उन्मुक्ति पार्टी सहितका नेताहरूले पनि राष्ट्रपतिमा कांग्रेसलाई समर्थन गर्ने प्रतिवद्धता जनाएको भनिएको छ।,रामचन्द्र पौडेल (फाइल फोटो),नेपाली कांग्रेसको केन्द्रीय कार्यसम्पादन समितिको बैठकले पूर्व सभामुख समेत रहेका पौडेललाई राष्ट्रपतिको उम्मेदवार बनाउने निर्णय लिएको हो। ,कांग्रेसका प्रवक्ता प्रकाशशरण महतले भने, “राष्ट्रपतिको उम्मेदवार रामचन्द्र पौडेल हुनुभएको छ। सर्वसम्मत रूपमा पार्टीले उहाँलाई उम्मेदवारका रूपमा प्रस्तुत गर्ने निर्णय गरेको हो।”,उनले थपे, “पार्टी सभापतिले नै उहाँको नाम प्रस्ताव गर्नुभएको हो। उहाँले वरिष्ठतालाई दृष्टिगत गरेर उम्मेदवार बनाएका छौँ भन्नुभएको छ।”,देउवाले पौडेलको उम्मेदवारीले ‘धेरै नयाँ ढोका खोल्ने अपेक्षा’ गरेको पनि बताएको उनले जानकारी दिए। ,बैठकमा कांग्रेस नेता पौडेलेले आफूलाई सबैले समर्थन गरेर उम्मेदवार मनोनयन गरेकोमा धन्यवाद दिएका थिए।,पार्टीको केन्द्रीय कार्यसम्पादन समितिको बैठकपछि कांग्रेसले जारी गरेको विज्ञप्तिमा नेपालको संविधानको रक्षा र सङ्घीय लोकतान्त्रिक गणतन्त्रको सुदृढीकरणका लागि आफ्नो दलद्वारा प्रस्ताव गरिएका उम्मेदवारलाई विजयी गराउन सङ्घीय संसद् र प्रदेशसभाका सदस्यहरूलाई अनुरोध गरिएको छ। ,नेकपा एमालेका नेता पृथ्वी सुब्बा गुरुङले दिएको जानकारी अनुसार पार्टीले दलका उपाध्यक्ष रहेका पूर्व सभामुख सुवासचन्द्र नेम्वाङलाई राष्ट्रपतिको उम्मेदवार बनाउने निर्णय गरेको छ।,उनले भने, “कांग्रेसको आफ्नै उम्मेदवार भएकाले नेपाली कांग्रेसबाहेक अरू सम्पूर्ण दललाई सहयोगका लागि आजै पत्राचार गर्ने निर्णय भएको छ।”,उनले २५ गते राष्ट्रपति चुनाव भएकाले त्यो दिनसम्म पुस १० गतेकै सहमति अनुसार अघि बढ्ने पनि निर्णय भएको बताए। त्यतिखेर एमालेले प्रधानमन्त्रीमा प्रचण्डलाई प्रधानमन्त्रीमा समर्थन गर्ने गरी सत्ता साझेदारी गर्ने निर्णय गरेको थियो।,उनका अनुसार उक्त दिनसम्म गठबन्धनबाट एमाले अलग हुने छैन।,यसैबीच प्रचण्ड नेतृत्वको सरकारका सहभागी रहेको राष्ट्रिय प्रजातन्त्र पार्टीले सरकारलाई दिएको समर्थन फिर्ता लिने निर्णय गरेको छ। ,वर्तमान सत्ता सहकार्यमा आकस्मिक परिवर्तन भई देश पुन: सत्ता केन्द्रित अस्थिरतामा धकेलिएको भन्दै उक्त निर्णय लिएको राप्रपाले जनाएको छ। ,सरकारबाट बाहिरिने निर्णय गरेको राप्रपाले प्रदेश सरकारहरूलाई दिएको समर्थन पनि फिर्ता लिने र त्यहाँबाट समेत बाहिरिने निर्णय गरेको छ। ,2023 बीबीसी। अन्य वेबसाइटका सामग्रीहरूका लागि बीबीसी जिम्मेवार छैन।, ",
https://www.bbc.com/nepali/articles/c2ev06m8p57o,"नेपालका सीमावर्ती क्षेत्रमा भारतीय रुपैयाँको सस्तोमा कारोबार हुन थाल्नुले नेपालमा ‘अनौपचारिक अर्थतन्त्र’को थप विस्तार भएको सङ्केत गर्ने अर्थशास्त्रीहरूले बताएका छन्।,(विराटनगरबाट विक्रम निरौला र वीरगञ्जबाट माधुरी महतोको सहयोगमा)","उनीहरूका बुझाइमा सामान्य रूपमा हेर्दा यसले भारतीय रुपैयाँको तुलनामा नेपाली मुद्रा बलियो बनेको जस्तो देखिए पनि त्यसले नेपाली अर्थतन्त्रलाई “फाइदा भन्दा बेफाइदा नै बढी” हुनसक्छ। ,सीमा क्षेत्रमा ‘वित्तीय संयन्त्रबाहिर हुने अनौपचारिक’ कारोबारमा अहिले प्रति १०० रुपैयाँ भारुमा कम्तीमा पाँच रुपैयाँसम्म कमी आएको त्यस क्षेत्रका व्यवसायी र स्थानीयवासी बताएका छन्।,नेपाल राष्ट्र ब्याङ्कका प्रवक्ता गुणाकर भट्टले चाहिँ “अहिले देखिएको प्रवृत्ति अल्पकालीन भएको हुनसक्ने” र त्यसले नेपाली अर्थतन्त्रमा “खासै ठूलो फरक नपार्ने” हुनसक्ने बताए। ,नेपाली र भारतीय मुद्राबीच दशकौँदेखि स्थिर विनिमय दर रहँदै आएको छ अर्थात् नेपालमा १०० रुपैयाँ भारुको १६० रुपैयाँ नेरु तिर्नुपर्छ। अन्य मुद्राको सटही दर हरेक दिन परिवर्तन भए पनि भारुको हुँदैन। ,तर करिब एक महिनादेखि सीमावर्ती क्षेत्रमा नेपालीहरूले “अनौपचारिक माध्यम”मा प्रति १०० रुपैयाँ भारु १५५ रुपैयाँसम्ममै पाउन थालेको त्यस क्षेत्रका स्थानीयवासीले बताएका छन्। ,त्यस्तै भारतीय सीमावर्ती बजारका व्यापारीहरूले पनि अहिले नेरुको तुलनामा भारु सस्तिएको बताएका छन्।,वीरगन्ज पारीको भारतीय सीमावर्ती बजार रक्सौलका एक जना व्यवसायी लव कुमारले भने, “पहिले नेरुको तुलनामा भारु महँगो थियो १६० मा किन्नुपर्ने भारु किन्न १६२/६३ पनि तिर्नुपर्थ्यो तर अहिले करिब एक महिनादेखि १५५ मा कारोबार भइरहेको छ।”,“यसले हामीलाई त घाटा छ किनभने हामीले भारुमा सामान किन्नुपर्छ नेपाली रुपैयाँको तुलनामा भारु कमजोर हुँदा हामीलाई फाइदा हुँदैन।”,सीमा जागरण मञ्च विहार राज्यका संयोजक महेशकुमार अग्रवालका भनाइमा सीमावर्ती क्षेत्रमा नेपाली र भारतीय दुवै पक्षले ब्याङ्कका माध्यमबाट भन्दा पनि “अनौपचारिक माध्यमबाट” नै मुद्राको सटही गर्दै आएका छन्। ,उनले भने, “सन् १९९० सम्म ब्याङ्कबाट हुने कारोबार धेरै थियो तर विगत तीस वर्षदेखि बाहिर नै धेरै कारोबार हुन्छ। पहिले भारु नेरुका तुलनामा महँगो थियो १६० को साटो त्योभन्दा बढी तिर्नुपर्थ्यो अहिले नेपालीका हकमा त्यस्तै भएको छ।”,उनले त्यसलाई थप स्पष्ट पार्दै भने, “यो सबै माग र आपूर्तिको खेल हो। तर भारुको आपूर्ति धेरै कसरी भयो भन्ने कुरा पत्ता लगाउने जिम्मा दुवै देशका एजेन्सीको काम हो।”,अनौपचारिक बजारमा भारुको अवमूल्यन हुनुको कारणबारे बीबीसीले पूर्व अर्थ सचिव, नेपाल राष्ट्र ब्याङ्कका पूर्व गभर्नर, नेपाल राष्ट्र ब्याङ्कका अधिकारी, सीमा क्षेत्रका व्यवसायी र सर्वसाधारणसँग कुराकानी गरेको थियो। ,बीबीसीसँग कुराकानी गरेका सीमा क्षेत्रका केही नेपाली व्यवसायीले नेपाल भित्रिने रेमिट्यान्सको कारोबार हुन्डीबाट हुँदा त्यसको प्रभाव भारुको अवमूल्यनका रूपमा देखा परेको बताए। ,उनीहरूका भनाइमा वैदेशिक रोजगारीमा गएका नेपालीहरूले पहिले हुन्डीमार्फत सिधै नेपालमा रकम पठाउने गर्थे।,तर पछिल्ला दिनहरूमा भारतीयहरूले नेपाली हुन्डी कारोबारीका तुलनामा डलरको सटही दर केही बढी दिएर नेपाली कामदारको रकमसमेत भारतमा भित्र्याउन थालेका छन्। ,“अरबतिर नेपाली मात्र होइन भारतीय कामदारहरू पनि धेरै छन् त्यो पनि यूपी बिहारका धेरै हुन्छन्,” विराटनगरका एक जना व्यापारीले भने, “त्यसरी बल्कमा रकम उठाउँदा भारतीयहरूले नेपाली कामदारलाई डलरको केही सस्तो दर दिन सक्छन्।”,“त्यस्तो अवस्थामा नेपालीको रकम पनि पहिले भारतमा आउँछ, त्यो भारुका माध्यमबाट खुला सीमा भएकाले नेपाल भित्रिन्छ। नेपालमा भारुको आपूर्ति बढी भएपछि त्यो सस्तो हुने नै भयो।”,त्यसरी नेपाल आएको भारु ब्याङ्कको संयन्त्रबाट साट्न सजिलो नहुने भएकाले पनि मानिसहरूले केही सस्तोमा भारु बेच्ने गरेको उनको आशङ्का छ। ,यद्यपि त्यसलाई पुष्टि गर्ने कुनै घटना वा आधार आफूले दिन नसक्ने तर केही व्यक्तिहरूले त्यसबारे आफूलाई सुनाएको उनको भनाइ छ। ,पूर्व अर्थ सचिव रामेश्वर खनालले पनि त्यस्तो प्रवृत्ति बढेको जस्तो देखिएको बताए। ,उनले भने, “तपाईँ अहिले तराई जानु भयो भने पहिले १६७ देखि १७० मा कारोबार भइरहेको भारु अहिले १५५ मा भइरहेको छ। त्यसको कारण के हो भने रेमिट्यान्स चाहिँ यहाँ नआएर डलर भारतमा गएर त्यहाँबाट नेपाली मानिसलाई बुझाउनु पर्दा भएको हो।”,“त्यसरी आएको रकम आखिरमा नेपालीलाई बुझाउनु त पर्‍यो नि! त्यसका लागि नेपाली मुद्रा त साट्नै पर्छ।”,खनाल थप स्पष्ट पार्दै भन्छन्, “उदाहरणका लागि कतारबाट नेपालमा डलर आएर त्यो नेपालीमा साटेर बुझाउनु पर्ने हो। तर अहिले भइरहेको के छ भने कतारबाट भारतमा डलर गएर भारतबाट भारु आएर साटेर दिएपछि यस्तो भएको हो।” ,उनले यस्तो प्रवृत्तिलाई वर्तमान अर्थमन्त्रीले पनि “बुझे जस्तो” लागेको बताए। ,अर्थमन्त्री विष्णु पौडेलको भनाइलाई स्मरण गर्दै उनले भने, “त्यसैले उहाँले अस्ति भाषण गर्दा ‘रेमिट्यान्स वैध च्यानलबाट आएन भन्नुभएको छ’ त्यसलाई प्रस्ट रूपमा भारत गएर हुन्डीबाट नेपाल आयो भन्न नमिलेर हो।”,खनालले भने जस्तै अर्थमन्त्री पौडेलले रेमिट्यान्स वैध माध्यमबाट नआएको बताउँदै आएका छन्। ,यसै साता एउटा कार्यक्रममा बोल्दै पौडेलले भनेका थिए, “रेमिट्यान्स जति आम्दानी हुने गरेको छ त्यसको ठूलो हिस्सा वैध माध्यमबाट भित्राउन सकेका छैनौँ। वैध माध्यमबाट देशभित्र भित्राउनका लागि लिनु पर्ने नीति, गर्नुपर्ने निर्णय वा दिनुपर्ने प्रोत्साहनका कार्यक्रमहरू अघि सार्न सरकार तयार छ।”,उनले कोभिडपछि नेपालबाट वैदेशिक रोजगारीमा जानेहरूको सङ्ख्या वृद्धि भए पनि त्यसको अनुपातमा रेमिट्यान्स नबढ्नुले पनि त्यसलाई सङ्केत गर्ने बताए। ,नेपालमा जुन गतिमा रेमिट्यान्सको वृद्धिदर थियो त्यो गति अहिले सुस्त भएको छ। ,यद्यपि गत वर्षको तुलनामा रेमिट्यान्स केही बढिरहेको नेपाल राष्ट्र ब्याङ्कको विवरणमा देखिन्छ।,गत साउनदेखि मंसिरसम्मको विवरण हेर्दा गत वर्षको सोही अवधिको तुलनामा विप्रेषण आप्रवाह २३ प्रतिशतले बढेको राष्ट्र ब्याङ्कको विवरणले देखाउँछ।,नेपाल राष्ट्र ब्याङ्कको आर्थिक अनुसन्धान विभागका प्रमुख प्रकाशकुमार श्रेष्ठ चाहिँ सीमा क्षेत्रको अनौपचारिक बजारमा भारुको भाउ कम हुनुमा हुन्डी पनि एउटा कारण हुनसक्ने तर त्यो प्रमुख कारण नभएको जस्तो देखिएको बताउँछन्।,जानकारहरूका भनाइमा भारतीय मुद्राको भाउ घट्नुमा अवैध कारोबार एउटा बलियो कारण हुनसक्छ।,नेपाल राष्ट्र ब्याङ्कका पूर्व गभर्नर दीपेन्द्रबहादुर क्षेत्रीले पनि त्यस्तै सङ्केत गरे। ,उनले भने, “हाम्रो व्यापार घाटा भारतसँग जहिले पनि उच्च छ तर अहिले अलिकति घटेको छ। त्यसले गर्दा भारुको माग कम भएको छ। तर त्यसैले मात्र यस्तो नभएको पनि हुनसक्छ।”,उनले नेपालबाट भारतमा सुन तथा अन्य विभिन्न वस्तुको तस्करी भएका कारण पनि भारुको मूल्य कम भएको हुनसक्छ। ,उनले भने, “अब त कपडामा टाँसेर, तरल र धुलो बनेर पनि सुन आउन थालेको सुनिन्छ। त्यो भारत गएर भारतीय रकममा भुक्तानी भएको हुनसक्छ। तस्करी बढेको हुनसक्ने देखिन्छ।” ,“तर यस्तो भएको हुनसक्ने अनुमान लगाउन सकिन्छ। त्यसलाई पुष्टि नै गर्न त गाह्रो छ।”,खनाल पनि नेपाली बजारमा जसरी “फालाफाल” सुन रहेको छ त्यसले उक्त कुरालाई सङ्केत गर्ने बताउँछन्।,रक्सौलका व्यापारी कुमार भन्छन्, “नेपालबाट सुन तस्करी हुने गरेको सुनिन्छ त्यसले नेपालमा भारु बढेर पनि यस्तो भएको होला।”,अग्रवाल पनि नेपाल र भारतबीच अवैध कारोबार बढेकाले त्यसले भारतको आपूर्ति धेरै भएको हुनसक्ने ठान्छन्। ,यद्यपि त्यसबारे “दुवै देशका निकायहरूले जाँच गर्नुपर्ने” उनको भनाइ छ। ,नेपाल राष्ट्र ब्याङ्कको आर्थिक अनुसन्धान विभागका प्रमुख श्रेष्ठ पनि नेपालमा जुन मात्रामा सुनको आयात बढिरहेको छ त्यसले तस्करीको सम्भावना रहेको बताउँछन्। ,“अनौपचारिक अर्थतन्त्र बढ्दा यस्तो हुने सम्भावना रहन्छ तर त्यसलाई हेर्न गहिरो अनुसन्धानको जरुरी छ,” उनले भने। ,बीबीसीसँग कुराकानी गरेका विराटनगरका व्यापारीले भने अहिले चीनतर्फको सीमा नाकामा निकै कडाइ गरिएकाले “सुन वा अन्य कुराको तस्करी बढेको” कुरामा विश्वास गर्न कठिन देखिन्छ। ,साङ्केतिक तस्बिर ,नेपालसँग सीमा जोडिएका भारतका उत्तर प्रदेश तथा विहारलगायतका राज्यमा मदिरा बिक्री बन्द हुँदा नेपालका सीमावर्ती क्षेत्रमा भारतीयहरूको चहलपहल बढ्ने गरेको छ। ,त्यसका कारण नेपाली सीमा क्षेत्रमा भारतीय मुद्राको आपूर्ति बढेको र त्यसले नेपालीका तुलनामा त्यो सस्तो भएको हुनसक्ने पनि कतिपयको भनाइ छ। ,“नेपालमा जाने पर्यटक पनि बढेका छन् त्यसले पनि यस्तो भएको हुनसक्छ,” रक्सौलका व्यवसायी कुमारले भने। ,त्यस्तै नेपालको क्यासिनोमा पनि भारतीयहरूको आगमन धेरै हुँदा त्यसले भारुको आपूर्ति बढाउने सम्भावना रहन्छ। ,त्यो पनि अर्को कारण हुनसक्ने कतिपयको भनाइ छ।,कोभिडपछि नेपालको पर्यटन क्षेत्रका केही सुधार देखिएको व्यवसायीहरूले बताएका छन्। ,त्यसले गर्दा भारतीय पर्यटकको सङ्ख्या पनि बढेको उनीहरू बताउँछन्। ,नेपाल राष्ट्र ब्याङ्कको आर्थिक अनुसन्धान विभागका प्रमुख श्रेष्ठले पनि पर्यटकको वृद्धिका कारण नेपालमा भारुको आपूर्ति बढी भएको हुनसक्ने बताए।,नेपाल राष्ट्र ब्याङ्कको आर्थिक अनुसन्धान विभागका प्रमुख श्रेष्ठका भनाइमा पछिल्लो समय नेपालमा भारतको तुलनामा बचतको ब्याजदर बढी छ। ,त्यस्तो अवस्थामा नेपालमा पारिवारिक सम्बन्ध रहेका भारतीयहरूले नेपालतर्फका आफन्तको नाममा नेपाली ब्याङ्कमा खाता खोलेर बचत गर्ने प्रवृत्ति पनि बढेको हुनसक्छ। ,“मलाई लाग्छ अहिले ब्याजदर बढेका बेलामा भारतबाट नेपालतर्फका आफन्तका नाममा खाता खोलेको पनि हुनसक्छ। त्यसो गर्दा पक्कै पनि भारुको आपूर्ति बढ्ने सम्भावना हुन्छ,” उनले भने। ,“मेरो विचारमा अहिले भारुको आपूर्ति बढ्नुमा एउटा कारण त्यो पनि हुनसक्छ।”,उनले नेपालमा स्थानीय तह, सङ्घ र प्रदेशको निर्वाचनका क्रममा पनि भारततर्फ रहेका नेपाली उम्मेदवारहरूका आफन्तहरूले रकम पठाइदिएको हुनसक्ने पनि आशङ्का गरे। ,“त्यो रकम पनि पक्कै भारुमै आयो होला। त्यसले तराई क्षेत्रमा भारुको आपूर्ति बढाएको हुनसक्छ,” उनले भने। ,खुला सीमाका कारण नेपाली र भारतीय नागरिकहरू निर्बाध रूपमा दुवैतर्फ आउन वा जान सक्छन्। ,उनीहरूले रोजगारी र व्यापार व्यवसाय पनि गर्न पाउने व्यवस्था रहेको छ।,नियम अनुसार भारतीय नागरिकले नेपालमा आउँदा नगद २५ हजार भारुसम्म बोकेर आउन पाउँछन्। ,भारतीय रुपैयाँको मूल्य घट्दा नेपाली मुद्रा बलियो भएको जस्तो देखिए पनि त्यसले नेपाली अर्थतन्त्रलाई खासै फाइदा नगर्ने विज्ञहरूको भनाइ छ। ,पूर्व गभर्नर क्षेत्री भन्छन्, “नेपाली मुद्रा बलियो हुनु राम्रो हो तर त्यो हाम्रो व्यापारिक क्षमता, सेवा, व्यापार जे भएर भइदिएको भए त हुन्थ्यो।” ,“आर्थिक विकृतिका कारण आएको हुनले यसले सहयोग पुर्‍याउने अवस्था कम रहन्छ।”,पूर्व अर्थ सचिव खनाल पनि यसले नेपाली अर्थतन्त्रलाई टेवा पुर्‍याउनुको साटो अनौपचारिक अर्थतन्त्रलाई बढाउने बताउँछन्।,तर राष्ट्र ब्याङ्कका प्रवक्ता भट्ट चाहिँ यो “अल्पकालीन प्रवृत्ति भएकाले त्यसले नेपाली अर्थतन्त्रमा गहिरो प्रभाव नपार्ने” दाबी गर्छन्। ,उनले भने, “यो प्रवृत्ति लामो समय रह्यो भने चाहिँ केही प्रभाव पार्ला तर मलाई लाग्छ यो चाँडै नै अन्त्य हुन्छ।”,2023 बीबीसी। अन्य वेबसाइटका सामग्रीहरूका लागि बीबीसी जिम्मेवार छैन।, ",
https://www.bbc.com/nepali/articles/cz9p35p9xr9o,"क्यानडाको सेनाले हालै आर्क्टिक क्षेत्रमा चीनले ""जासुसी गर्ने प्रयास गरेको"" प्रमाण भेटिएको दाबी गरेको छ। ","सुरुमा क्यानडाको पत्रिका ,ले त्यसबारे समाचार प्रकाशन गरेको थियो। त्यसले पृथ्वीको सुदूर उत्तरमा चिनियाँ गतिविधिमाथि प्रश्न उठाइदिएको छ।,केही दिनअघि अमेरिकी सेनाले लडाकु विमान प्रयोग गरी अमेरिका र क्यानडाको आकाशमा उडेको एउटा सन्दिग्ध चिनियाँ जासुसी बलुन खसालिदिएको थियो। अहिले क्यानडाको सेनाले चीनले आर्क्टिक क्षेत्रमा निगरानी गर्ने प्रयास गरेको बताएको हो। ,क्यानडामा भएको निर्वाचनमा हस्तक्षेप गरेको आरोप पनि चीनलाई लागेको छ।,यद्यपि चीनले त्यसको खण्डन गरिसकेको छ। ,क्यानडाको सेनाले जल, स्थल र आकाशबाट देशलाई हुनसक्ने खतरा पहिचान गर्न ‘अपरेशन लिम्पड’ नामक अभियान सञ्चालन गरेको छ। ,उक्त अभियानका क्रममा चीनले निगरानी गर्न परिचालन गरेका पानीमा तैरिने उपकरणहरू गत शरद्‌याममा समुद्रमा फेला परेको उसको दाबी छ। ,क्यानडाको डिपार्टमन्ट अफ न्याश्नल डिफेन्सका प्रवक्ता डेनियल ल बुथिएले एउटा वक्तव्यमा भनेका छन्, ""चीनले क्यानडाको आकाश र समुद्री क्षेत्रमा निगरानी गर्न हालै गरेका प्रयासबारे सेनालाई पूर्ण जानकारी छ।"",उनले चीनले ""दोहोरो उद्देश्य भएका प्रविधि""को प्रयोग गरेर त्यसो गरेको दाबी गरेका छन्। ,अर्थात् चीनले त्यसबाट प्राप्त विवरण अनुसन्धान र सैन्य निगरानी दुवैका लागि प्रयोग गर्न सरक्छ।,चीनले आर्क्टिक क्षेत्रमा अनुसन्धान गर्न सन् २०२१ मा एउटा टोली पठाएको थियो ,डेनियल ल बुथिएले सेनाले सन् २०२२ देखि नै क्यानडाली भूभागमा निगरानी गर्ने त्यस्ता प्रयासलाई रोकेको बताए। तर उनले त्यसबारे विस्तृत विवरण दिएनन्। ,चीनले आर्क्टिक क्षेत्रमा लामो समयदेखि चासो देखाउँदै आएको छ। ,उसले विगत दुई दशकमा त्यस क्षेत्रमा ३३ पटक उच्चस्तरीय व्यक्तित्वहरू  पठाएको छ। चीन धेरैवटा प्रमुख आर्क्टिक संस्थामा सहभागी हुँदै आएको छ।,उसले प्राय: पृथ्वीको उत्तरी क्षेत्रमा अनुसन्धानका लागि टोलीहरू पठाउने गरेको छ।,जलवायु परिवर्तनका कारण बरफ पग्लिने क्रम बढेको अवस्थामा चीनले यस क्षेत्रबाट युरोपसम्म जानका लागि छोटो व्यापारिक मार्ग खोल्ने आशा राखेको छ।,त्यसका साथसाथै त्यहाँ उपलब्ध विभिन्न प्राकृतिक स्रोतमा पनि उसको चासो छ।,आर्क्टिकमा सैन्य गतिविधिका लागि सर्वेक्षण गर्ने प्रयासका रूपमा उक्त क्षेत्रमा अनुसन्धान गर्ने चीनको चासो दोबर भएको विज्ञहरूको धारणा छ।,त्यस क्षेत्रमा हालसम्म थाहा नभएका प्राकृतिक स्रोतप्रति आर्क्टिक देशहरू अमेरिका, क्यानडा, फिनल्यान्ड, रुस, नर्बे, स्वीडन आदिको पनि उत्तिकै चासो छ।,""यो संसारको एउटा यस्तो भाग हो त्यसलाई अन्य अक्षांशमा जस्तै नक्साङ्कन गर्न र अन्य क्षेत्रको जस्तै विवरण प्राप्त गरेर बुझ्न सकिएको छैन,"" सेन्टर फर इन्टरन्याश्नल गभर्नन्स इनोभेशनका वरिष्ठ शोधार्थी रोबेर्टो माजोलिनले भने। उनी क्यानडाका सुरक्षा निकायबाट सेवानिवृत्त भएका वरिष्ठ अधिकारी हुन्। ,उनका भनाइमा क्यानडाले ऐतिहासिक रूपमा आर्क्टिकलाई खतराको कम सम्भावना भएको सुरक्षित क्षेत्रको रूपमा हेरेको छ।,तर त्यस क्षेत्रमा रुस र हालै चीनले देखाएको चासोले त्यसमा परिवर्तन गरिदिएको छ।,उनका अनुसार क्यानडाले आफ्नो सुरक्षा र सैन्य रक्षाको कुरालाई दृष्टिगत गरेर विभिन्न गतिविधिमाथि निगरानी गर्नुपर्ने अवस्था आएको छ।,बुधवार क्यानडाकी विदेशमन्त्रीले सीएनएनसँग आफूले चीनलाई “विध्वंशक” शक्तिको रूपमा हेरेको बताएकी थिइन्।,उनले क्यानडाको हवाईक्षेत्रको सुरक्षा र आर्क्टिकको स्वाधीनताका लागि अमेरिकासँग मिलेर काम गर्ने बताइन्। ,सन्दिग्ध चिनियाँ बलुन खसाल्न पठाइएको लडाकु विमानबाट खिचिएको सेल्फी,क्यानडाको सङ्घीय निर्वाचनमा चिनियाँ हस्तक्षेप भएको भनेर त्यहाँ छानबिन भइरहेका बेला यो नयाँ  प्रकरणले चीन उत्तर अमेरिकामा पुन: एक पटक विवादमा आएको छ। ,यद्यपि क्यानडामा रहेका चिनियाँ अधिकारीहरूले त्यहाँको निर्वाचनमा आफूहरूले कुनै हस्तक्षेप नगरेको बताउँदै आएका छन्।,यसै महिनाको सुरुमा चिनियाँ जासुसी बलुनहरू अमेरिका तथा क्यानडाको आकाशमा उडेका भन्ने खबरहरू आएका थिए।,आकाशमा उडिरहेका कतिपय सन्दिग्ध वस्तुलाई अमेरिकाले सैन्य विमान प्रयोग गरेर खसालेको थियो। ,यद्यपि चीनले ती बलुन जासुसीका लागि नभई अनुसन्धानका लागि प्रयोग भएको दाबी गर्दै क्यानडा र अमेरिकाले लगाएको आरोपको खण्डन गर्दै आएको छ।,2023 बीबीसी। अन्य वेबसाइटका सामग्रीहरूका लागि बीबीसी जिम्मेवार छैन।, ",
https://www.bbc.com/nepali/news-64741506,"सिरियामा भूकम्पले भत्किएको एउटा घरको भग्नावशेषमा आमा र अन्य आफन्तको शवसँगै सालनालसहित फेला परेकी एक बालिकालाई उनका आफन्तले धर्मपुत्री बनाएका छन्। ,अनि यो पनि","ती बालिकालाई जीवितै उद्धार गरिएको दृश्य र समाचारले विश्वभरि ठूलो चर्चा पाएको थियो। त्यसपछि उनलाई पाल्ने इच्छा विश्वभरिका हजारौँ मानिसले व्यक्त गरेका थिए। ,परिवारका सबै सदस्यको मृत्यु भएको तर उनी जीवित फेला परेको हुनाले अधिकारीहरूले उनको नाम सुरुमा 'अया' राखिदिएका थिए। अरबी भाषामा त्यसको अर्थ चमत्कार भन्ने हुन्छ।,उनका नयाँ अभिभावकले ती बालिकीकी आमाको सम्झनामा उनको नाम अफ्रा राखेका छन्। ,अफ्राकी दिवङ्गत आमा र धर्मआमा हलाबीच रगतको साइनो थियो। डीएनए परीक्षण गर्दा त्यो पुष्टि भएपछि हला र उनका पति खलिलले उनलाई लालनपालन गर्ने अनुमति पाएका हुन्। ,विनाशकारी भूकम्प जाँदा हला पनि गर्भवती थिइन्। उनले तीन दिनपछि छोरी पाइन्। उनका अरू छोराछोरी पनि छन्। ,खलिल र हलाको घर पनि भूकम्पमा भत्किएको थियो। अहिले उनीहरू आफन्तको घरमा शरण लिइरहेका छन्। ,हेर्नुहोस् यो भिडिओ। ,2023 बीबीसी। अन्य वेबसाइटका सामग्रीहरूका लागि बीबीसी जिम्मेवार छैन।, ",
https://www.bbc.com/nepali/articles/c72mvy20v81o,"बीस वर्ष पहिले एलेक्स रत्नसोथीले आफ्नो परिवारसमक्ष आफू ""अहिलेसम्मको सबैभन्दा साहसिक यात्रा""मा जान लागेको बताएका थिए। उनी यात्रामा निस्केपछि उनको परिवारले कहिल्यै उनको खबर पाएनन्।","एसेक्सको ग्रेज सहरका २३ वर्षीय उनी सन् २००३ मा नै घर फर्कने ठानिएको थियो।,सन् २००३ को फेब्रुअरीमा उनले एक महिना लामो सगरमाथा आधार शिविरतर्फको पदयात्रामा रहँदा आफू केही दिन सम्पर्कमा नहुने कुरा इमेलमार्फत् बताए।,आफ्नो परिवारका लागि उनले अन्तिम सन्देशमा लेखेका थिए: ""तपाईँहरूले सोचेभन्दा छिट्टै फर्कनेछु।"",तर उनी कहिल्यै फर्किएनन्।,सन् २००३ को जुलाई, एलेक्सको २४ ‍औँ जन्म महिनामा उनकी दिदी डा. अन्ना क्रोजियर र उनका जेठा दाजु डा. जोएल रत्नासोथी बिदा मिलाएर नेपाल आए। त्यति बेला उनीहरूले आफ्नो भाइको जुत्तासहित सबै कुरा लुटिएको थाहा पाए। त्यसपछि उनी हराएको देखिन्छ।,दुई दशकपछि, उनीहरूका बुबाको स्वास्थ्य बिग्रँदै गएको छ। र, अचानक आफ्नो भाइबारे जानकारी पाउन ""आवश्यक महसुस भएको"" डा. क्रोजियर बताउँछिन्।,एलेक्स र उनकी दिदी,एक साता अघिसम्म क्रोजियरले आफ्नो बेपत्ता भाइको मृत्यु भएको अनुमान गरेकी थिइन्।,तर, उनी बेपत्ता भएको २० औँ वर्ष पुग्न लाग्दा क्रोजियरले भाइलाई खोज्न १० महिना नेपालमा बिताएकी थिइन्। उनले त्यति बेला आफूले गरेका टिपोटहरू हेरिन्।,अहिले उनले आफ्नो भाइले नभेटिन चाहेको अनुमान गरेकी छिन्।,""मैले उसको निधन भयो होला भन्ने ठानेको थिएँ वा उसले हामीलाई सम्पर्क गर्थ्यो- तर अहिले मलाई लाग्छ ऊ लुटिएपछि निकै डरायो होला,"" चेल्म्सफोर्डमा रहेकी उनले भनिन्।,एक व्यक्तिले उनीहरूलाई एलेक्सले स्वयंलाई एक होस्टलको कोठामा थुनेको देखेको बताएका थिए। ती व्यक्तिलाई विश्वास गर्दा एलेक्स ""स्पष्ट रूपमा निकै तनावमा रहेको"" हुनसक्ने उनले बताइन्।,एलेक्स अहिले उमेरले ४४ वर्षको हुने थिए। यी तमाम वर्षहरूमा कुनै पनि वार्षिकोत्सव, जन्मदिन र अन्य पारिवारिक अवसरहरूमा उनलाई सधैँ परिवार र साथीभाइहरूले सम्झिरहे।,""हामीलाई हाम्रो रूखको एउटा हाँगा भाँचिएजस्तो लाग्छ,"" डा क्रोजियर भन्छिन्।,""उसको ४० औँ जन्मदिनमा हामी सबैले एक अर्कालाई भेट्यौँ, त्यो क्षण निकै पीडादायी थियो। परिस्थिति दुःखद थियो किनकि त्यहाँ ऊ थिएन।,एलेक्स आफ्नो परिवारसँग,सामाजिक सञ्जालमा अपिल गरिने समय अगावै, सन् २००३ मा अहिले ४७ वर्ष पुगेकी डा. क्रोजियर र उनका ४६ वर्षीय भाइ डा. जोएल रत्नासोथीले स्थानीय पद प्रदर्शकको सहयोगमा आफ्नो भाइका पाइलाहरू पच्छ्याएका थिए।,केही साताको खोजीपछि उनीहरूले आफ्नो भाइसँग भएको पैसा र अन्य सम्पत्ति लुटिएको थाहा पाए। तर राहदानी भने दुबईका लागि हवाई यात्राको व्यवस्थापन गर्न खोज्दा एक ट्राभल एजेन्सीमा छोडेका थिए।,“एक सातादेखि म हरेक दिन उसको बारेमा सोचिरहेकी छु...मलाई ऊ काठमाण्डू फर्किएर दुबई जाने तयारी गरेको याद आयो। ऊ त्यो डकैतीबाट बचेको थियो भने अहिले के गर्दै होला? कहाँ छ होला?"",उनको भाइलाई लुटेराहरूले निशाना बनाएको हुनसक्ने डा. क्रोजियरको ठम्याइ छ। किनकि उनी यात्रामा ""एक्लो रहेकाले” “कमजोर भएको” उनको विश्वास छ। जसका कारण ""ऊ मानसिक रूपमा खलबलिएको” हुनसक्ने उनले ठानेकी छन्।,उनको नेपाल भ्रमण कम्प्युटर विज्ञानमा स्नातक गर्दै गर्दाको एक वर्ष लामो यात्राको एक अंश थियो।,क्रोजियरले आफ्नो भाइको बारेमा जानकारी खोज्न १० महिना नेपालमा बिताइन्। उनले स्थानीयवासीहरू सँग कुरा गरिन्, आफ्नो भाइ नेपालको अरुण उपत्यका पुगेको निश्चित भयो र सन् २००३ को अप्रिल महिनाको सुरुवातमा काठमाण्डू फर्किइन्।,उनले दुबईका लागि हवाई यात्राको टिकट बुक गर्न खोजेका थिए तर त्यसपछि उनी बेपत्ता भए।,उनी भन्छिन्, ""हामीले उसलाई भेटेनौँ"" भन्ने सत्य स्विकारेर घर फर्कनु परेको क्षण ""वास्तवमै भयावह"" थियो।,एलेक्स आफ्नो परिवारसँग,उनीहरूका बुबा एन्थोनीको स्वास्थ्य बिग्रँदै जाँदा, उनीहरूसँग अन्तिम सम्पर्क भएको २० वर्ष पछि उनको भाइबारे अनुत्तरित प्रश्नहरूको जबाफ खोज्न ""अचानक जरुरी"" लागेको डा. क्रोजियर बताउँछिन्।,""भाइको अवस्थाबारे थाहा नपाई बुबा बित्नु भयो भने त्यो निकै पीडादायी र हृदय विदारक हुनेछ।"",""मलाई आशा छ ऊ जीवित छ। बरु हामीलाई सीधै सम्पर्क गर्नु पर्दैन। तर, आफू जीवित रहेको जानकारी देओस्। विशेष गरी बुबाको लागि।"",आमासमेत हुनुले डा. क्रोजियरलाई भाइ हराउनुबारे फरक दृष्टिकोण दिएको छ।,""यो सबैले यथार्थमा तपाईँका लागि जीवनमा के महत्त्वपूर्ण छ भनेर महसुस गराउँछ र कदर गर्न सिकाउँछ। सबैभन्दा महत्त्वपूर्ण कुरा आफ्ना सन्तान सुरक्षित हुनु हो। अरू सबै कुरा गौण हुन्।“,""ऊ हराउनुले परिवारमा सबैलाई गाह्रो बनाएको छ।“,डा. क्रोजियर आफ्नो भाइलाई देखेका वा उनी हराउनुबारे जानकारी हुन सक्ने जो कोहीसँग कुरा गर्न चाहन्छिन्।,मानिसहरूले उनको शरीरको पछिल्लो भागमा रहेको ठूलो चिनियाँ ड्र्यागन ट्याटुजस्ता विवरणबाट पहिचान गर्नसक्ने उनी बताउँछिन्।,""मेरा केही आशा जीवित छ,"" उनी भन्छिन्। ""तपाईँहरूले पनि कहिलेकाहीँ हराएको मान्छे वर्षौँपछि भेटिएको कथा सुन्नुहन्छ नि।"",2023 बीबीसी। अन्य वेबसाइटका सामग्रीहरूका लागि बीबीसी जिम्मेवार छैन।, ",
https://www.bbc.com/nepali/articles/clednqy6l3xo,नेपालमा वैदेशिक रोजगारीमा जाने व्यक्तिहरूमा देखिएका आत्महत्या गर्ने प्रवृत्तिप्रति विज्ञहरूले चिन्ता व्यक्त गरेका छन्। ,"साङ्केतिक तस्वीर ,
,करिब डेढ दशकको अवधिमा वैदेशिक रोजगारीका क्रममा झन्डै साढे दश हजार जनाभन्दा बढी श्रमिकले ज्यान गुमाएको सरकारी प्रतिवेदनमा उल्लेख छ। 
,त्यसमध्ये करिब १२.७५ प्रतिशतको मृत्यु आत्महत्याका कारण भएको तथ्याङ्क छ। 
,सरकारी अधिकारीहरूले आफूहरूले गन्तव्य देशका सरकारहरूलाई श्रमिकको सुरक्षामा ध्यान दिन बारम्बार ध्यानाकर्षण गराइरहेको भए पनि अपेक्षा गरेअनुसार परिणाम प्राप्त नभइसकेको बताउँछन्। 
,तर श्रम र मानसिक स्वास्थ्य मामिलाका विज्ञहरूले श्रमिकहरूका मानसिक स्वास्थ्यसम्बन्धी चुनौतीहरू सम्बोधनका लागि थप कदमहरू चालिनुपर्नेमा जोड दिएका छन्।
,नेपाल लेबर माइग्रेशन रिपोर्ट सन् २०२२ का अनुसार पछिल्लो १४ वर्षमा १०,६६६ श्रमिकले वैदेशिक रोजगारीका क्रममा ज्यान गुमाएका छन्। तीमध्ये १०,४०० भन्दा बढी पुरुष रहेको तथ्याङ्क छ। 
,श्रम मन्त्रालयले निकालेको उक्त प्रतिवेदनले खाडी देश तथा मलेशियामा श्रमिकहरूको मृत्यु हुनुको एउटा प्रमुख कारण आत्महत्यालाई मानेको छ। 
,उक्त प्रतिवेदनका अनुसार १४ वर्षको अवधिमा १,१८७ नेपाली श्रमिकहरूको मृत्युको कारण आत्महत्या रहेको छ। 
,एउटा अध्ययनलाई उद्धृत गर्दै प्रतिवेदनमा जनाइएअनुसार चिन्ता, निराशा, क्षयरोग, दुर्घटना र चोटपटक, टाउको दुख्नु अनि आत्महत्याको प्रयासलाई खाडी देशमा काम गर्ने पुरुषहरूको प्रमुख स्वास्थ्य जोखिमका रूपमा उल्लेख गरिएको थियो। 
,तथ्याङ्कले सन् २०१९-२० देखि सन् २०२१-२२ सम्म नेपाली श्रमिकहरूको आत्महत्याको आँकडा पनि प्रस्तुत गरेको छ जसमा तीन वर्षको अवधिमा सबैभन्दा धेरै ८० जना श्रमिकले मलेशियामा आत्महत्या गरेको पाइएको थियो। 
,त्यसपछि साउदी अरेबियामा ७८, कतारमा ५० र यूएईमा ५८ नेपाली कामदारले आत्महत्या गरेको उल्लेख गरिएको छ। ,
,नेपाली कामदारमाझ लोकप्रिय अरू श्रम गन्तव्यहरू कुवेत, बहरेन, ओमान र दक्षिण कोरियामा पनि त्यस्ता घटनाहरू भएका जनाइएको छ। ,श्रम मामिलासम्बन्धी एकजना विज्ञ गणेश गुरुङ वैदेशिक रोजगारीमा जाने श्रमिकहरूको बढ्दा आत्महत्या गर्ने प्रवृत्ति सम्बोधन गर्न सरकारले नगन्य प्रयास गरेको ठान्छन्। 
,उनले भने, “कामदारहरू विदेश जानुअघिको प्रणालीमा हाम्रो संरचनागत सुधार आवश्यक भइसकेको छ। जानुभन्दा अघि दिइने तालिम र अभिमुखीकरणमा हामीले मानसिक स्वास्थ्य समस्याका लक्षणहरू के के हुन् भन्ने कुरा सिकाउनुपर्छ। आफू र आफ्ना साथीभाइलाई लक्षण देखियो भने चिकित्सकहरूलाई भन्नुपर्छ भनेर समेत उनीहरूलाई जानकारी गराउनुपर्छ।”
,गुरुङका अनुसार विभिन्न देशमा खटिने श्रम सहचारीलाई पनि यो विषयमा तालिम दिनु आवश्यक छ। 
,उनी भन्छन्, “हरेक देशका राजदूतावासमा श्रम सहचारीहरू छन् उनीहरूलाई पनि तालिम दिन सकियो र उनीहरूले पनि कामदारका यस्ता समस्या हल गर्ने उपाय उनीहरूलाई बताउन सके भने आत्महत्याको दर कम गर्न सकिन्छ।”
,श्रम, रोजगार तथा सामाजिक सुरक्षा मन्त्रालयका प्रवक्ता डण्डुराज घिमिरे नेपाल सरकारले श्रम गन्तव्य देशहरूसँग नेपाली कामदारहरूका लागि सुरक्षित कार्यस्थल सुनिश्चित गर्न दबाव दिइरहेको बताउँछन्। 
,उनले भने, “सहज अवस्था हुँदा हुँदै वैदेशिक रोजगारीमा गएका व्यक्तिहरूले यहाँको भन्दै निक्कै सङ्घर्ष गर्नुपर्ने अवस्था खेप्दा डिप्रेशनमा गएको पाइन्छ। हामीले कतिपय अवस्थामा उपचारका लागि पनि कुरा उठाएका छौँ।” 
,नेपालसहितका देशहरूको दबावका कारण खाडी देशहरूले कामदारलाई रोजगारदाता परिवर्तन गर्न प्रतिबन्ध लगाउने कफाला प्रणाली अन्त्य गरेको र त्यो पनि महत्त्वपूर्ण सुधार भएको उनको भनाइ छ। 
,कतारसहित केही देशहरूले उन्मुलन गरेको घोषणा गरेको भएपनि त्यसको कार्यान्वयन फितलो रहेको काउन्सिल अन फरेन रिलेसन्स नामक एउटा अनुसन्धान संस्थाले प्रकाशित गरेको लेखमा उल्लेख गरिएको छ। 
,
,प्रवक्ता घिमिरेले थपे, “केही दिनअघि हामीले मलेशिया सरकारलाई प्रवेशाज्ञा नभएका तर निर्दोष मानिसहरूलाई तपाईँहरूले उपचारको सेवा समेत दिईरहनुभएको छैन। यस्तो व्यवहार एकदमै क्रूर हो भनेर हामीले भन्दा उहाँहरूले मानवीय व्यवहार गर्छौँ। उपचार हुन्छ भन्नुभएको छ।”
,उनका अनुसार नेपाल सरकारले श्रमिकले बेहोरिरहेका यी चुनौतीबारे निरन्तर आवाज उठाएको छ।  
,उनी भन्छन्, “हामीले निरन्तर दबाव दिँदा पनि उल्लेख्य रूपमा सुधार भएको अवस्था होइन।”,त्रिभुवन विश्व विद्यालय शिक्षण अस्पतालका मानसिक स्वास्थ्य प्रमुख डा. सरोज ओझा वैदेशिक रोजगारीमा जाने व्यक्तिहरूमा चेतना अभिवृद्धि गर्नुपर्ने र उनीहरूलाई आत्महत्या रोकथामका लागि स्थापना गरिएका हटलाइनहरूमा पहुँच हुने कुरा सुनिश्चित गर्नुपर्ने बताउँछन्। 
,उनले भने, “एउटा सानो सन्देशले मात्रै पनि आत्महत्या नियन्त्रणमा मद्दत पुर्‍याउँछ। विदेशमा पनि कामदारहरूले व्यावसायिक मनोपरामर्श सेवामा पहुँच कायम गर्नसक्ने व्यवस्था गर्नुपर्छ।”  
,उनका अनुसार अहिले कतिपय निजी सेवा प्रदायकहरूले अनलाइनमार्फत्‌ त्यस्तो परामर्श लिनसक्ने व्यवस्था मिलाएका छन्। ,
,तर उनको विचारमा सोझै कामदारहरूले सहयोग उपलब्ध गराउनसक्ने हटलाइनहरूमा सम्पर्क गर्नसक्ने व्यवस्था मिलाउनु जरुरी छ। 
,डा. ओझाले थपे, “मनोविज्ञान कमजोर हुने अवस्थालाई रोक्न सकिन्छ। यसलाई मानसिक रोग हो भन्ने हिसाबले हेर्नु हुँदैन। जनचेतनाको अभावले अहिले मानिसहरू आजीवन औषधि खानुपर्छ भन्ने ठान्छन्, तर त्यो सही होइन।”
,उनले दमकल लगायत आपत्कालीन सेवाहरूमा सहजै सम्पर्क गर्न सकिएको जस्तै हटलाइनहरू आत्महत्या नियन्त्रणका लागि पनि स्थापना गरिनुपर्नेमा जोड दिए। 
,त्यसबाहेक कार्यस्थल मानसिक स्वास्थ्य मैत्री हुने कुरा सुनिश्चित गर्न पहल गरिनुपर्ने पनि विज्ञहरू बताउँछन्।
,दशौँ लाख नेपालीहरू खाडी र मलेशियासहित विभिन्न देशहरूमा वैदेशिक रोजगारीमा गएका छन्।,उनीहरूले पठाउने रेमिट्यान्सले नेपालको कुल गाह्रस्थ उत्पादनको लगभग एक चौथाइ हिस्सा ओगट्ने गरेको अध्ययनहरूले देखाएका छन्।,2023 बीबीसी। अन्य वेबसाइटका सामग्रीहरूका लागि बीबीसी जिम्मेवार छैन।, ",
https://www.bbc.com/nepali/news-64717276,उनलाई चार वर्षको हुँदा म्यानेन्जाइटिज भयो। पछि रगतमा इन्फेक्सन भएर दुवै खुट्टा काट्नु पर्‍यो। ,"काठमा‍ण्डू डल्लुका ३५ वर्षीय डबल एम्प्युटि सुमित सुवाल अहिले लोकप्रिय विभिन्न व्यक्तिसँग काम गर्छन् र खासगरी उनीहरूको गितार बनाउँछन्।,“गितार बनाउन मैलै आफै सिकेको हुँ। अपाङ्गता भएपछि म कहीँ पनि जान नसक्ने भएँ। अनि मेरो काम नै गितार बजाउने र बनाउने भयो। त्यही गर्दा गर्दै यो यात्रामा जोडिएँ,“ उनले बीबीसी न्यूज नेपालीलाई बताए। ,वितग १५ वर्षदेखि गितार बनाउने पेशामा लागिरहेका सुवाल निकै लामो स‌ङ्घर्ष गरेर यहाँसम्म पुगेको बताउँछन्। ,“अरू हिँडेको देख्दा आफूलाई पनि दौडिन मन लाग्थ्यो। मन एकदम बेचैन हुँदा गाह्रो हुन्थ्यो। अनि आत्महत्याको प्रयास पनि गरेँ। अहिले पनि आफूलाई ऐनामा हेर्न मन लाग्दैन।“  ,हेर्नुस् उनीसँग कुराकानी गरेर सृजना श्रेष्ठले बनाएको यो भिडिओ।,2023 बीबीसी। अन्य वेबसाइटका सामग्रीहरूका लागि बीबीसी जिम्मेवार छैन।, ",
https://www.bbc.com/nepali/news-64714723,अमेरिकी विदेशमन्त्री एन्टोनी ब्लिङ्कनले चीन रुसलाई घातक शस्त्रास्त्र र गोलीगट्ठा उपलब्ध गराउने विचारमा रहेको आरोप लगाएपछि बेइजिङले त्यसको खण्डन गरेको छ। ,"गत वर्ष फेब्रअरीमा पुटिन र सी जिन्पिङबीच भेट भएको थियो,तर चीनले युक्रेनमा परिचालित रुसी फौजलाई गोप्य सैन्य सूचना उपलब्ध गराइरहेको हुनसक्छ। चीन रुसका लागि एउटा महत्त्वपूर्ण व्यापारिक साझेदार पनि हो। ,चीनले सैन्य सामग्री उत्पादन गर्ने आफ्नो क्षमता बढाइरहेको छ। चीन अहिले विश्वको चौथो ठूलो अस्त्र निर्यातकर्ता हो। ,""चीनका अस्त्रहरू निकै उन्नत बनिरहेका छन्,"" स्टकहोम इन्टर्न्याश्नल पीस रिसर्च इन्स्टिट्यूटका सिएमुन भेसेमानले भने।  ,""उदाहरणका लागि चिनियाँ ड्रोनमा रुसको रुचि हुनसक्छ।"" ,चिनियाँ कम्पनीहरूले रुसलाई ""गैरघातक सहयोग"" उपलब्ध गराइसकेको र बेइजिङले ""घातक सहयोग"" पनि उलब्ध गराउन सक्ने जानकारी आफूले पाएको अमेरिकाको दाबी छ। ,त्यसो भएमा चीनले ""गम्भीर परिणाम"" भोग्नुपर्ने चेतावनी वाशिङ्टनले दिएको छ। ,इन्टर्न्याश्नल इन्स्टिट्यूट अफ स्ट्रटीजिक स्टडीजसँग आबद्ध तथा आर्थिक प्रतिबन्धहरूसँग सम्बन्धित विषयकी विज्ञ मारिया शगिनाका अनुसार चीनले देखिनेगरी रुसलाई हातहतियार उपलब्ध गराएको छैन तर उसले गोप्य रूपमा सैन्य प्रयोजन भएका उन्नत प्रविधियुक्त सामानहरू बेचिरहेको  हुन सक्छ। ,""चीन रुसका लागि सेमिकन्डक्टरहरूको सबैभन्दा ठूलो निर्यातकर्ता हो भन्ने प्रमाण छ,"" उनले भनिन्। उनका अनुसार चीनले प्राय: हङ्‌कङ र यूएईस्थित 'शेल कम्पनी' हरूमार्फत् रुसलाई सेमिकन्डक्टरहरू निर्यात गर्छ। ,""सैन्य र गैरसैनिक उद्देश्यबीच विद्यमान अस्पष्ट क्षेत्रको फाइदा उठाउँदै केही चिनियाँ कम्पनीहरूले गैरसैनिक ड्रोन आपूर्ति गरिरहेका छन्।"",अमेरिकास्थित सेन्टर फर एड्भान्स्ड डिफेन्स स्टडीजका अनुसार चिनियाँ कम्पनीहरूले रुसलाई विमानभेदक क्षेप्यास्त्रका रेडारका लागि आवश्यक विद्युतीय पार्टपुर्जा पठाइरहेको हुनसक्छ। ,युक्रेनमा रुसको पक्षमा  लडिरहेका भाडाका सैनिकहरूको समूहलाई स्याटलाइटबाट प्राप्त तस्बिरहरू उपलब्ध गराएको आरोप लगाउँदै अमेरिकाले एउटा चिनियाँ कम्पनीविरुद्ध प्रतिबन्ध लगाएको छ। ,गत वर्ष रुसले युक्रेनमा धावा बोलेपछि पश्चिमा राष्ट्रहरूले रुसविरुद्ध कडा प्रतिबन्धहरू लगाए। त्यसबाट रुसी तेलको आयात र उन्नत प्रविधि प्रयोग गरेर निर्माण गरिएका सामानहरूको निर्यात प्रभावित भए। ,धेरै पश्चिमा कम्पनीहरूले रुससँगको सम्बन्ध विच्छेद गरे। रुसको संयुक्त राज्य अमेरिका, यूके र ईयूका राष्ट्रहरूसँगको व्यापार पनि खस्कियो। ,तर गत वर्ष चीनको रुससँगको व्यापार अहिलेसम्मको सर्वाधिक तहमा पुग्यो। ,अघिल्लो वर्षको तुलनामा ३० प्रतिशतको वृद्धिसहित चीनले रुससँग १९० अर्ब डलरको व्यापार गर्‍यो। ,एक वर्षको अवधिमा रुसले चीनबाट गर्ने आयात १३ प्रतिशतले बढाउँदै कुल ७६ अर्ब डलरको सामान ल्यायो। चीनतिर गर्ने निर्यात पनि ४३ प्रतिशतले बढेर ११४ अर्ब अमेरिकी डलरको हुन पुग्यो। ,रुसको पश्चिमा राष्ट्रहरूसँगको व्यापार सन् २०२२ मा ह्वात्तै घट्दा चीन उसका लागि एउटा महत्त्वपूर्ण साझेदार बन्न पुग्यो। ,रुसले सन् २०२२ मा चीनलाई अघिल्लो वर्षको तुलनामा दुई गुना एलपीजी निर्यात गर्‍यो। ,'पावर अफ साइबेरिया' पाइपलाइन प्रयोग गरेर रुसले अघिल्लो वर्षको तुलनामा ५० प्रतिशत बढी प्राकृतिक ग्यास पठायो। ,चीनले पनि रुसबाट सन् २०२१ को तुलनामा १० प्रतिशत बढी कच्चा तेल आयात गर्‍यो। ,रुसले ईयूलाई पहिला बेच्ने गरेको तेल र ग्यासको परिमाणजति चीन पठायो। ,सन् २०२१ मा ईयूले गर्ने ग्यास आयातको ४० प्रतिशत भाग रुसबाट जान्थ्यो तर सन् २०२२ मा १५ प्रतिशत मात्र गयो। ,सन् २०२१ मा ईयूले गर्ने तेल आयातको २६ प्रतिशत रुसी तेल हुन्थ्यो भने गत वर्ष त्यो घटेर १४ प्रतिशतमा सीमित भयो। ,रुस सरकारको वार्षिक राजस्वको झन्डै आधा भाग तेल र ग्यास बेचेर सङ्कलन हुन्छ। ,तियान्जिनस्थित टर्मिनलमा रुसबाट आयात गरिएको ग्यास सङ्कलन गरिन्छ,धनी राष्ट्रहरूको समूह जी-सेभन र ईयू तथा अस्ट्रेलिया मिलेर समुद्री मार्ग हुँदै ओसारिने रुसी तेलको मूल्यमा विश्वभरि एउटा सीमा तोकिदिए। क्रेम्लिनले युद्धमा खर्च गर्न सक्ने रकम घटाउने प्रयासम त्यसो गरिएको थियो। ,तर चीनले त्यस्तो सीमा मान्न अस्वीकार गरेको छ। उसले रुससँग बजारभाउअनुसार नै कच्चा तेल किनिरहेको छ। ,फाइल तस्बिर,रुसले चीनसँग इन्धन निर्यात अझ विस्तार गर्न खोजिरहेको छ। ,ती दुई देशले एउटा नयाँ ग्यास पाइपलाइन (पावर अफ साइबेरिया २) निर्माण गर्ने सहमति गरिसकेका छन्। ,विद्यमान पाइपलाइन सन् २०१९ देखि प्रयोगमा आएको हो। तीस वर्ष सञ्चालन हुने उक्त पाइपलाइनको करार ४०० अर्ब अमेरिकी डलरभन्दा बढीको छ। ,यद्यपि साइबेरियाबाट सुरु हुने नयाँ ग्यास पाइपलाइन कहिले तयार हुन्छ भन्ने स्पष्ट भइसकेको छैन। ,2023 बीबीसी। अन्य वेबसाइटका सामग्रीहरूका लागि बीबीसी जिम्मेवार छैन।, ",
https://www.bbc.com/nepali/articles/c72712wkx2ko,एक नाबालिगलाई जबरजस्ती करणी गरेको अभियोगमा मुद्दा खेपिरहेका क्रिकेट खेलाडी सन्दीप लामिछानेलाई यूएईमा हुने खेलमा सहभागी हुन जान अनुमति मागिएको निवेदन र महान्यायाधिवक्ताको कार्यालयको निवेदन सँगै राखेर आइतवार पेस गर्न सर्वोच्च अदालतले  आदेश दिएको छ। ,"शुक्रवार न्यायाधीश ईश्वरप्रसाद खतिवडाको एकल इजलासले उक्त आदेश दिएको हो।,यूएईमा आगामी साताबाट सुरु हुने आईसीसी विश्वकप लीग-२ शृङ्खलामा खेल्न विदेशयात्राको अनुमति माग गर्दै अदालतमा निवेदन प्रस्तुत गरिएको थियो।,सर्वोच्च अदालतका प्रवक्ता विमल पौडेलले बीबीसीसँग भने, “आइतवार दुईवटै निवेदनसँगै राखेर पेस गर्नु भन्ने आदेश भएको छ।”,लामिछानेलाई सर्तसहित रिहा गर्ने पाटन अदालतको आदेशलाई चुनौती दिँदै महान्यायाधिवक्ताको कार्यालयबाट सर्वोच्च अदालतमा दायर गरिएको निवेदन शुक्रवार हेर्न नभ्याइनेमा राखिएको थियो।,उक्त मुद्दाको सुनुवाइ न्यायाधीश प्रकाशकुमार ढुङ्गाना र हरिप्रसाद फुयालको संयुक्त इजलासमा हुने कार्यसूची थियो।,अदालतको आदेशकै कारण नेपाल क्रिकेट सङ्घले उनलाई यूएई शृङ्खलाका लागि राष्ट्रिय टोलीमा लामिछानेको समावेश गरेको छैन। टोली शनिवार यूएई जाने योजनामा छ। ,यूएईमा नेपाल, यूएई र पपुवा न्यूगिनी सम्मिलित शृङ्खला यही फागुन १५ सोमवार बाट सुरु हुनेछ। ,क्रिकेटर लामिछानेले एक दिनअगाडि मात्र आफू यूएईमा हुने शृङ्खलामा सहभागी हुन पाऊँ भन्दै निवेदन दिएका थिए।,राष्ट्रिय क्रिकेट टोलीका कप्तान रहेका बेला एक नाबालिगलाई बलात्कार गरेको अभियोग लागेका लामिछानेलाई प्रहरीले हिरासतमा राखेर अनुसन्धान थालेको थियो।,तर गत पुस २८ गते पाटन उच्च अदालतले २० लाख रुपैयाँ धरौटी लिई उनलाई तारेखमा रिहा गरिदिएको थियो।,न्यायाधीशहरू ध्रुवराज नन्द र रमेश ढकालको इजलासले उनलाई तारेखमा छोड्ने आदेश दिँदा उल्लेख गरिएका थुप्रै बुँदाहरूमध्ये एउटामा लामिछानेलाई मुद्दाको छिनोफानो नभएसम्म विदेश जान रोक लगाइएको थियो।,लामिछाने उक्त प्रतिबन्धात्मक बुँदा हटाउन माग गर्दै सर्वोच्च अदालतमा पुगेका हुन्।,लामिछानेलाई विदेश जाने मात्र नभएर काठमाण्डू उपत्यका छाड्नुपरेको खण्डमा समेत काठमान्डू छोड्ने र फर्केर आउने मिति खुलाएर जिल्ला प्रहरी परिसरमा लिखित जानकारी दिनुपर्ने आदेश दिइएको थियो।,सन्दीप लामिछानेमाथि लागेको मुद्दाको अर्को सुनुवाइ पनि शुक्रवार नै थियो।,लामिछाने रिहा भएपछि नेपाल क्रिकेट सङ्घले उनलाई राष्ट्रिय क्रिकेट टोलीमा समावेश गरेको थियो। ,काठमाण्डूमा आयोजित आईसीसी विश्वकप लीग-२ खेलेका उनले १३ विकेट लिँदै उत्कृष्ट प्रदर्शन गरेका थिए।,तर महान्यायाधिवक्ताको कार्यालयले लामिछानेलाई पुनः थुनामा राखेर मुद्दा प्रक्रिया अगाडि बढाउनुपर्ने भन्दै पाटन उच्च अदालतमा पुनरावेदन दायर गरेको थियो।,शुक्रवार तोकिएको उक्त मुद्दा न्यायाधीशद्वय प्रकाशकुमार ढुङ्गाना र हरि फुयालको संयुक्त इजलासले हेर्न भ्याएन।,यसअघि नेपाल क्रिकेट सङ्घ (क्यान)ले लामिछानेलाई यूएईमा हुने खेलहरूमा सहभागी गराउने पहल अघि बढाएका विवरण आएका थिए।,हाल अङ्कतालिकामा छैटौँ स्थानमा रहेको नेपालले विश्वकप लीग-२ का आठवटा खेल खेल्न बाँकी नै छ।,नेपालले यूएईमा आफ्नो पहिलो खेल आगामी सोमबार पपुवा न्यूगिनीसँग खेल्दैछ।,नेपाली क्रिकेट टोलीको एकदिवसीय मान्यता कायम राख्न उक्त प्रतिस्पर्धाका बाँकी खेलहरूमा जित हासिल गर्नु नेपालका लागि महत्त्वपूर्ण रहेको ठानिएको छ।,प्रहरीका अनुसार पीडित भनिएकी किशोरी १७ वर्षकी छन् र उनले आफन्तको सहयोगमा गत भदौ २१ गते काठमाण्डूको गौशाला प्रहरी कार्यालयमा उजुरी दिएकी थिइन्।,जिल्ला अदालतले लामिछानेविरुद्ध पक्राउ पुर्जी जारी गरेपछि गत भदौ २३ गते नेपाल क्रिकेट सङ्घको कार्य सम्पादन समितिले उनलाई राष्ट्रिय क्रिकेट टोलीबाट निलम्बन गरेको थियो।,नेपालमा उजुरी दर्ता हुँदा उनी क्यारिबीअन लीग खेल्न जमैकामा थिए।,आरोपहरू सार्वजनिक भएपछि उक्त लीगलाई बीचमै छाडेर केही समय सम्पर्कविहीन भएका लामिछाने त्यसको केही समयपछि नेपाल फर्केका थिए।,प्रहरीले सन्दीप लामिछाने निर्धारित समयभित्र नेपाल नआएपछि उनी विरुद्ध इन्टरपोलमार्फत् सूचना पनि जारी गरेको थियो।,त्यसपछि सन्दीपले पहिलो पटक फेसबुक स्टेटस लेख्दै आफूलाई फसाइएको र त्यसविरुद्ध कानुनी लडाइँ लड्ने जनाएका थिए।,लामिछाने सन् २०२१ को डिसेम्बरमा नेपालको कप्तानमा नियुक्त भएका थिए।,उनी पहिलो पटक सन् २०१९ मा क्यारिबीअन प्रीमिअर लीग (सीपीएल) को खेलाडी बोलकबोल प्रक्रिया (अक्शन) मा महँगो मूल्यमा सकारिएका थिए।,उनले भारत, क्यारिबीअन, अस्ट्रेलिया, अफगानिस्तान, बाङ्ग्लादेश र पाकिस्तानका लीगमा खेलेका थिए।,2023 बीबीसी। अन्य वेबसाइटका सामग्रीहरूका लागि बीबीसी जिम्मेवार छैन।, ",
https://www.bbc.com/nepali/news-64717347,एउटा क्षुद्रग्रह उत्तरी फ्रान्स र दक्षिणी इङ्गल्यान्डको आकाश उज्यालो बनाउँदै झर्‍यो। ,"त्यसमा चासो भएका कैयौँ  मानिसहरूले तारा झरेको जस्तो देखिएको उक्त दृश्य आफ्ना क्यामरामा गत साता सोमवार जीएमटी ०३:०० बजे खिचेका थिए। ,यस पटक वैज्ञानिकहरूले क्षुद्रग्रह खस्न लागेको कुरा पहिल्यै बताइसकेका थिए। त्यसरी घोषणा गरिएको यो सातौँ घटना हो। ,हेर्नुहोस् एक भिडिओ। ,2023 बीबीसी। अन्य वेबसाइटका सामग्रीहरूका लागि बीबीसी जिम्मेवार छैन।, ",
https://www.bbc.com/nepali/news-64701589,"क्याम्बोडियास्थित एङ्कोरका प्राचीन शासकका राजकीय अलङ्कार र आभूषणहरू गत ग्रीष्मयाममा लन्डनमा पुनः देखा परेका थिए भन्ने खुलासा गरिएको छ। तीमध्ये केही सातौँ शताब्दीका छन्। ,यो पनि हेर्नुहोस्","विज्ञहरूले केही वस्तुहरू के कामका लागि प्रयोग हुन्थे भन्ने पत्ता लगाउन सकेका छैनन्,ती सामग्रीहरू एङ्कोरबाट चोरी भएर विदेशिएका थिए। ती सामग्रीहरू पुरातात्त्विक वस्तुको तस्करी गर्ने ब्रिटेनका डग्लस ल्याच्फर्डको स्वामित्वमा थिए। ,तीमध्ये अधिकांश राजकीय आभूषणहरू पहिला कहिल्यै पनि आफूले नदेखेको र ती अहिले पनि अस्तित्वमा रहेको थाहा पाउँदा आफूहरू छक्क परेको विज्ञहरूले बताएका छन्।  ,उक्त आभूषणहरूको सङ्ग्रह गोप्य रूपमा क्याम्बोडियाको राजधानी फिर्ता पठाइएको छ। अब ती पुरातात्त्विक वस्तुहरू त्यहाँको राष्ट्रिय सङ्ग्रहालयमा प्रदर्शनीमा राखिनेछ। ,संयुक्त राज्य अमेरिकामा मुद्दाको सुनुवाइको पालो कुर्दाकुर्दै ल्याच्फर्डको सन् २०२० मा मृत्यु भएको थियो। उनको मृत्युपछि उनको परिवारले क्याम्बोडियाबाट चोरिएका ती वस्तुहरू फिर्ता गर्ने वचन दिएको थियो। तर फिर्ता हुन लागेको सङ्ग्रहमा के छ भन्ने क्याम्बोडियाली अधिकारीहरूलाई थाहा थिएन।,""ल्याच्फर्ड परिवारका एक प्रतिनिधिले मलाई गाडीमा राखेर एउटा अज्ञात स्थानमा लगे। त्यहाँको पार्किङस्थलमा चारवटा बाकस राखिएको एउटा गाडी थियो,"" क्याम्बोडियाको अनुसन्धान टोलीका प्रमुख ब्र्याड गोर्डनले भने। ,गत वर्ष लन्डनको भ्रमण गर्दा उनले पहिलो पटक ती प्राचीन आभूषणहरू देखेका थिए। ,""मलाई रुन मन लाग्यो। मलाई लाग्यो - आबुइ, प्राचीन क्याम्बोडियाली सभ्यताका राजकीय आभूषणहरू एउटा कारमा चारवटा बाकसमा छन्।"",ती बाकस खोलेर हेर्दा राजमुकुट, कम्मरबन्द र कुण्डलसहित सुनबाट बनेका र रत्नजडित ७७ वटा विभिन्न आभूषण फेला परे। ,तीमध्ये एउटा ठूलो कचौरा ११औँ शताब्दीको भएको ठानिएको छ। परीक्षण गर्न बाँकी भए पनि त्यो ठोस सुनबाट बनेको जस्तो देखिन्छ।,केही आभूषण एङ्कोर वाट मन्दिरबाट लुटिएको हुनसक्छ,त्यो कचौरा एङ्कोरको राजपरिवारका सदस्यले भात खान प्रयोग गरेको हुनसक्ने विज्ञहरूले अनुमान गरेका छन्। ,एउटा राजमुकुट एङ्कोरकालभन्दा अगाडिको जस्तो देखिएको विज्ञहरू बताउँछन्। ,उनीहरूका अनुसार त्यो मुकुट सातौँ शताब्दीमा बनेको हुनसक्छ। ,फूलको एउटा सानो प्रतिमासहित अरू वस्तुको रहस्य खुल्न अझ बाँकी नै छ। ,त्यो प्रतिमा किन बनाइएको थियो र त्यसको प्रयोजन के थियो भन्ने कुरा थाहा हुन सकेको छैन। ,अधिकांश वस्तुहरू 'एङ्कोर वाट' मन्दिरका भित्तामा कुँदिएका आकृतिसँग मिल्दाजुल्दा छन्। उक्त प्राचीन मन्दिरलाई यूनेस्कोले विश्वसम्पदाका रूपमा सूचीकृत गरेको छ। ,विश्वकै सबैभन्दा ठूलो धार्मिक संरचना मानिने उक्त मन्दिरको निर्माण सन् ११२२ मा सुरु भएको थियो। हिन्दू देवता विष्णुको उक्त मन्दिर कालान्तरमा बौद्ध धार्मिक स्थल बन्न पुग्यो। ,ती आभूषणहरू कसरी र कहिले हराएका थिए तथा कसरी लन्डन पुगे भन्ने स्पष्ट छैन। ,क्याम्बोडिया फ्रान्सको उपनिवेश हुँदा 'एङ्कोर वाट'मा ठूलो लुटपाट भएको थियो। तर सन् १९७० को दशकमा खमेर रुज शासनकालमा क्याम्बोडियाका अरू धेरै मन्दिरहरू लुटिए। दशकौँसम्म त्यो क्रम चलिरह्यो। ,पुरातत्त्वविद् सोनेट्रा सेङले केही आभूषण र मन्दिरमा कुँदिएका आकृति उस्तै भएको बताएकी छन्,पुरातत्त्वविद् सोनेट्रा सेङले मन्दिरको भित्तामा कुँदिएका आकृतिका आधारमा प्राचीन एङ्कोर क्षेत्रका आभूषणहरूको अध्ययन गरेकी थिइन्। अहिले बल्ल उनले वास्तविक आभूषणहरू देख्न पाएकी छन्। ,""यी आभूषणहरूले ढुङ्गामा कुँदिएका आकृति र जे भन्ने गरिन्थ्यो त्यो सत्य हो भन्ने पुष्टि गरेका छन्। क्याम्बोडिया विगतमा निकै धेरै समृद्ध थियो,"" उनले भनिन्। ,""अझै पनि मैले ती सबै वस्तु विदेशमा भेटिएको एउटै सङ्ग्रहमा थिए भनेर पत्याउन सकिरहेकी छैन।"" ,उक्त सङ्ग्रहमा रहेका केही सामग्री पहिला पनि देखा परेका थिए।,डग्लस ल्याच्फर्डले सहलेखन गरेको एउटा पुस्तकमा तीमध्ये पाँच वटाको चर्चा गरिएको छ। उनले एमा बङ्करसँग मिलेर लेखेको 'खमेर गोल्ड' नामक पुस्तक सन् २००८ मा प्रकाशित भएको थियो। ,‍खमेर पुरातात्त्विक वस्तुकी विज्ञ एश्ली थम्सनले उक्त पुस्तकसहित तीनवटा पुस्तकलाई ""सामान बेच्ने उद्देश्यले प्रकाशित विवरणहरू उल्लेख गरिएको पुस्तिका""को सङ्ज्ञा दिएकी छन्। उनका अनुसार ती पुस्तकले पुरातात्त्विक वस्तुहरू सङ्ग्रह गर्ने व्यक्तिहरूलाई सुटुक्क ती सामग्रीबारे जानकारी दिने गरेका थिए।  ,""ती पुस्तक प्रकाशित गर्नु, अन्य विज्ञहरूलाई योगदान गर्न आमन्त्रण गर्नु र ती सामग्रीलाई सङ्ग्रहालयमा भएका वस्तुहरूसँग तुलना गर्नु भनेको तिनलाई प्रामाणिक बनाउने तथा सङ्ग्रहालयमा भएका वस्तुहरूसँग तिनको सम्बन्ध देखाउने र अन्ततः तिनको मूल्य बढाउने उपाय थियो।"",थम्सन एसओएएस यूनिभर्सिटी अफ लन्डनमा दक्षिणपूर्वी एशियाली कलाकी प्राध्यापक हुन्। बङ्कर र ल्याच्फर्डले लेखेको पुस्तकमा उल्लिखित विवरणहरू ""अर्धसत्य"" भएकाले ती प्राचीन राजकीय आभूषणहरूको स्रोत के हो भनेर पत्ता लगाउन विज्ञहरूलाई  निकै लामो समय लाग्ने उनको धारणा छ। ,'खमेर गोल्ड'का पाना पल्टाउँदै उनले भनिन्, ""तिनको उद्गम वा स्वामित्वबारे भनिएको कुरा पत्याइहाल्न सकिँदैन।"" ,पुस्तकमा लेखकद्वयले विभिन्न आभूषणहरू कसको स्वामित्वमा थिए भनेर लेखेको प्रसङ्ग देखाउँदै उनले भनिन्, ""निजी थाई सङ्ग्रह, निजी लन्डन सङ्ग्रह, निजी न्यूयोर्क सङ्ग्रह, निजी जापानी सङ्ग्रह आदि। तपाईँ निकै सतर्क हुनुपर्छ।"",क्याम्बोडिया फिर्ता भएका ७७ वटा वस्तुमध्ये केही सुनले बनेका छन् र तीमध्ये केही रत्नजडित छन्,क्याम्बोडियाली अधिकारीहरू एङ्कोरबाट हराएका अझ धेरै आभूषणहरू फेला पर्न बाँकी नै भएको बताउँछन्। ,ल्याच्फर्डले सन् २०१९ मा लन्डनस्थित एउटा गोदामबाट उक्त सङ्ग्रह बेच्ने प्रयास गरेको र त्यस क्रममा उनले इमेलबाट पत्राचार गरेको प्रमाण क्याम्बोडियासँग छ। ,बीबीसीले लन्डनको मेट्रोपोलिटन पोलिसलाई ल्याच्फर्डका यूकेस्थित सहयोगीहरूबारे छानबिन गरिएको छ कि छैन भनेर सोधेको थियो। अभियोग लगाउनुअघि कसैबारे अनुसन्धान भइरहेको छ कि छैन भन्ने जानकारी दिन नमिल्ने भन्दै प्रहरीले अरू प्रतिक्रिया दिन मानेन। ,गत वर्ष बीबीसीले क्याम्बोडियाको भ्रमण गरेर पहिला पुरातात्त्विक वस्तु चोरी गरेका तर पछि सरकारी साक्षी बनेका केही व्यक्तिलाई भेटेको थियो। उनीहरूले आफूले केही वस्तुहरू मन्दिरहरूबाट चोरेर ल्याच्फर्डलाई बेचेको बताएका थिए। ,तीमध्ये केही वस्तु यूकेस्थित ब्रिटिश म्यूजीअम र भीएन्डएजस्ता संस्थामा भएका वस्तुसँग मिलेको अनुसन्धानकर्ताहरूले पत्ता लगाएका छन्। ,त्यतिबेला बीबीसीले कुरा गरेकी एक महिला पनि केही आभूषणहरू चिन्ने काम संलग्न भएकी छन्। ,क्याम्बोडियाका तानाशाह नेता हुन सेनले फिर्ता गरिएको सङ्ग्रहको स्वागत गर्नेछन्। ,आगामी जुलाई महिनामा क्याम्बोडियामा निर्वाचन हुन लागेको छ। हुन सेनको सत्तारूढ दलले विपक्षीहरूलाई निस्तेज बनाइसकेको छ र उसले लन्डनबाट प्राचीन सामग्री फिर्ता भएको घटनालाई जनताका पक्षमा काम गरेको उदाहरणको रूपमा प्रस्तुत गर्न सक्छ। ,राजनीतिमा जे भए पनि सर्वसाधारण क्याम्बोडियाली नागरिकहरू देशबाट लुटिएका सामानहरू फिर्ता होऊन् भन्ने चाहन्छन्। दशकौँसम्म बाकसमा थुपारिएका यी सामग्रीहरू चाँडै क्याम्बोडियाको राजधानी प्नोम पेनमा गरिने प्रदर्शनीमा देख्न पाइनेछ।,नेपालबाट किन चोरी हुन्छन् देवीदेवताका मूर्तिहरू?,2023 बीबीसी। अन्य वेबसाइटका सामग्रीहरूका लागि बीबीसी जिम्मेवार छैन।, ",
https://www.bbc.com/nepali/articles/c16nr549ereo,इन्टरपोलका महासचिव युर्गेन स्टकले कृत्रिम संसार भनिने मेटाभर्समा हुने अपराधबाट कसरी सुरक्षा दिन सकिन्छ भनेर प्रहरीहरूको विश्व सङ्गठनले अध्ययन गरिरहेको बताएका छन्।,"
,मेटाभर्स धेरै चर्चा भएको वास्तविक संसारभन्दा बाहिरको दुनियाँ हो। यो मानिसहरूले भविष्यमा थ्रिडी अवतारको रूपमा अनलाइन दुनियाँमा आफ्नो प्रतिनिधित्व गर्ने अवधारणा हो।
,इन्टरपोलले पनि आफ्नै भर्चुअल रियालिटी स्पेस बनाएको छ। जहाँ प्रयोगकर्ताहरूले तालिम लिन र भर्चुअल बैठकहरू गर्न सक्छन्।
,स्टक आफ्नो निकाय पनि यसमा छुट्न नहुने बताउँछन्।
,“अपराधीहरू नयाँ प्राविधिक साधनको प्रयोगमा अभ्यस्त भएर अपराध गर्न परिष्कृत र व्यावसायिक हुन्छन्,” उनले भने।
,“हामीले यसको पर्याप्त प्रतिवाद गर्नसक्नु पर्छ। कतिपय अवस्थामा विधायक, प्रहरी र हाम्रो समाज यस्तो कुरामा केही पछि परिरहेको हुन्छ।”
,“ढिलो हुँदा मानिसहरूले प्रयोग गर्ने साधनमा तिनीहरूको विश्वासमाथि असर पर्ने गरेको हामीले देखेका छौँ त्यो कुरा मेटाभर्समा पनि लागु हुन्छ। यस्तै खाले माध्यमहरू अपराधीहरूले अहिले नै प्रयोग गरिरहेका छन्।”
,
,सुरक्षित सर्भरहरूको माध्यमबाट मात्रै पहुँच पाइने यो दुनियाँमा अभ्यस्त हुँदै गएपछि प्रहरी अधिकारीहरूलाई मेटाभर्स के हो, यहाँ कस्ता अपराध हुन सक्छन् र त्यसलाई कसरी निराकरण गर्न सकिन्छ भन्ने बोध हुन्छ।,आम मानिसका लागि मेटाभर्स भर्चुअल रियालिटीको एउटा स्वरूप जस्तो लाग्न सक्छ तर प्रविधि क्षेत्रका केही व्यक्तिहरूका लागि मेटाभर्स इन्टरनेटको भविष्य हो।
,सन् १९८० को दशकको बोक्नै गाह्रो मोबाइल फोन जसरी अहिलेको सानो स्मार्टफोनको प्रारम्भिक रूप थियो, त्यस्तै भर्चुअल रियालिटीलाई मेटाभर्सको प्रारम्भिक रूप मान्न सकिन्छ।
,सबै खाले डिजिटल प्रविधिको दुनियाँमा प्रवेश गर्न अहिले कम्प्युटरको प्रयोग गरिन्छ तर मेटाभर्समा त्यही दुनियाँमा छिर्न टाउकोमा लगाउने एउटा उपकरणको प्रयोग गरिन्छ।
,तर मेटाभर्स अहिलेसम्म सोच मात्रै रहेको कारण यसको एउटा कुनै सर्वमान्य परिभाषा वा व्याख्या भने छैन।
,त्यसैले भर्चुअल रियालिटीलाई मेटाभर्स भन्नु गुगललाई इन्टरनेट भनेजस्तै मात्र हो।
,
,त्यसो भए विश्वका प्रहरीहरूबीच सहकार्यमा सहजीकरण गर्दै आएको इन्टरपोलले मेटाभर्समा आफ्नो उपस्थिति नभई कसरी अनुसन्धान गर्छ त?
,यो त्यस्तो ठाउँ हो जहाँ भर्चुअल दुनियाँको खेल हुन्छ।
,तर यो भर्चुअल अर्थात कृत्रिम दुनियाँमा वास्तविक जीवनका समस्याहरू पनि छन्।
,सन् २०२२ मा एक बीबीसी अनुसन्धानले भर्चुअल रियालिटी खेलहरूमा पनि मौखिकका साथै यौन दुर्व्यवहार समेत हुने गरेको पत्ता लगाएको थियो। गत वर्ष अभियानकर्मीहरूले मेटाको भर्चुअल रियालिटी माध्यम होराइजन वर्ल्डमा २१ वर्षे अनुसन्धाताको अवतारमाथि यौन हिंसा भएको बताएका थिए।,इन्टरपोलका प्रविधि र अन्वेषण कार्यकारी निर्देशक मदन ओबेरायले मेटाभर्समा हुने अपराधलाई परिभाषित गर्न सहज नभएको बताएकाछन्।
,“कुनै अपराध यस्ता हुन्छन् जुन अपराध हो वा होइन भन्न सकिँदैन,” उनले भने।
,“उदाहरणका लागि यौन हिंसाका उजुरीहरू पनि छन्।
,“तर भौतिक दुनियाँमा यस्ता अपराधको परिभाषा हेरियो र यसलाई मेटाभर्समा लागु गर्न खोजियो भने त्यहाँ कठिनाइ हुन्छ।,“हामीलाई थाहा छैन हामी त्यसलाई अपराध भन्न सक्छौँ या सक्दैनौँ। तर त्यस प्रकारका चुनौती पक्कै पनि त्यहाँ छन्। त्यसकारण यो समस्या अझै छ।”
,
,
,उनका अनुसार यसबारे जनचेतना बढाउन नै इन्टरपोलले ठूलो समस्या खेपिरहेको छ। 
,“डुबिरहेको मान्छेलाई बचाउन तपाईँ पनि पौडी खेल्न जान्नुपर्छ,” मेटाभर्समा प्रहरीको उपस्थितिबारे उदाहरण दिँदै उनले भने। 
,“यसै गरी यदि कानुन पालना गराउने निकायले मेटाभर्समा पीडित भएका मानिसहरूलाई सहयोग गर्नुछ भने उनीहरूलाई मेटाभर्सबारे थाहा हुन जरुरी छ। 
,कानुन पालना गराउने व्यक्तिहरूले पनि मेटाभर्सको प्रयोग गरेर उनीहरू यसबारे जानकार होऊन् भन्ने पनि हाम्रो एउटा उद्देश्य हो। 
,त्यस अर्थमा यो निकै महत्त्वपूर्ण कुरा हो।”,मेटाभर्स अनुसन्धान सम्बन्धी संस्थाकी सहसंस्थापक र प्रमुख निना जेन पटेल नियमनबारे भन्छिन्, “भौतिक दुनियाँमा जे कुरा गैरकानुनी र हानिकारक छ भर्चुअल दुनियाँमा पनि त्यही नियम हुनुपर्छ।”
,उनी भर्चुअल दुनियाँमा भएका कुरालाई भौतिक दुनियाँ भन्दा फरक किसिमले हेरे जटिलता आउने ठान्छिन्। 
,हाम्रो भौतिक दुनियाँ र डिजिटल दुनियाँमा के कुरा स्वीकार्य र के कुरा अस्वीकार्य हो भन्नेबारे गलत सञ्चार भइरहेको उनको धारणा छ। 
,स्टकले भने मेटाभर्समा हुने अपराधको अनुसन्धानमा इन्टरपोल निकै महत्त्वपूर्ण हुने बताए। 
,
,साइबर अपराधको प्रकृति अन्तर्राष्ट्रिय स्तरको हुने र एक क्लिकका भरमा एउटा प्रमाण एउटा महादेशबाट अर्कोमा पुग्ने उनी सुनाउँछन्। 
,त्यसकारण पनि स्थापनाको १०० वर्ष पुगेको इन्टरपोलको भूमिका अहिलेको विश्वमा थप महत्त्वपूर्ण हुने उनको दाबी छ। 
,“यस्ता खाले अपराधसँग कुनैपनि देश एक्लै जुध्न सक्दैन,” उनले भने। 
,स्टक इन्टरपोलका १९५ सदस्य राष्ट्रले यस्ता खाले समस्यासँग जुध्नुपर्ने बताउँछन्। ,2023 बीबीसी। अन्य वेबसाइटका सामग्रीहरूका लागि बीबीसी जिम्मेवार छैन।, ",
https://www.bbc.com/nepali/articles/c51p7g44gxxo,"अमेरिकाको मोन्टाना राज्यको सबैभन्दा ठूलो सहर, बिलिङ्सका चकित सर्वसाधारणले आकाशमा ‘ठूलो सेतो घेरो’ देखेर तस्बिरहरू कैद गरेको केही दिनमै अमेरिकाले थप तीन वटा आकाशमा उडिरहेको सन्दिग्ध वस्तुलाई प्रहार गरेर खसालिदियो।
","तर, ती 'उड्ने वस्तु'हरूबारे जानकारी सीमित छन् र पछिल्ला दिनहरूमा ती के हुन् भन्नेबारे फरक फरक अनुमानहरू भएका छन्।
,पछिल्लो पटक क्यानडाको सिमाना नजिक पर्ने ह्युरन तालमा एक उडिरहेको वस्तु खसालिएको थियो। अमेरिकी रक्षा अधिकारीहरूले त्यस वस्तु मानवरहित “अष्टभुज आकार” को भएको बताएका थिए। 
, अमेरिकी नोर्दन कमान्डका कमान्डर जनरल ग्लेन भ्यानहर्कले त्यसबारे धेरै कुरा थाहा नभएको तर ती वस्तुले कुनै खतराको सङ्केत नगर्ने पनि बताएका छन्। 
,“पछिल्लो दुई सातामा जे भयो त्यो एक किसिमको अचम्म लाग्ने कुरा थियो,"" मोन्टानाको प्रतिनिधित्व गर्ने डेमोक्र्याटिक पार्टीका सेनेटर जन टेस्टरले अमेरिकास्थित बीबीसीको साझेदार संस्था सीबीएससँग भने। 
,अधिकारीहरूले अझै पनि अमेरिका र क्यानडामा खसालिएका उडिरहेका वस्तुहरूको अवशेषहरू खोजिरहेका छन्। तर ती वस्तुहरू कहाँबाट आए वा तिनको उद्देश्य के थियो भन्ने बारे निकै कम बोलेका छन्। 
,""मलाई लाग्छ अमेरिकीहरूले अहिले यी वस्तुहरूद्वारा सङ्कलित कुनै पनि विवरण उनीहरूले पुनः प्राप्त गर्न सक्छन् वा सक्दैनन् भन्ने पत्ता लगाउन खोजिरहेका छन्,"" युनिभर्सिटी अफ ब्राडफोर्डका अन्तर्राष्ट्रिय सम्बन्ध र सुरक्षा विषयका प्राध्यापक क्रिस्टोफ ब्लुथले बीबीसीलाई भने।
,तर, गत हप्ता शुक्रवार अलास्का माथि र शनिवार उत्तर-पश्चिम क्यानडाको युकोनमा खसालिएका अन्य दुई उडिरहेका वस्तुहरू जस्तै, मिशिगनमा आइतवार खसालिएको पनि जासुसी प्रयोजनको हो या होइन भन्ने कुरा स्पष्ट छैन। 
,""यी वस्तुहरू उस्तै देखिने खालका थिएनन् र बलुनभन्दा निकै सानो आकारका थिए। ती वस्तुहरूको अवशेष नभेटेसम्म हामीले तिनीहरूको विशेषता बताउन सक्दैनौँ,"" ह्वाइट हाउसको 'न्याशनल सेक्युरिटी' प्रवक्ताले गत साताको अन्त्यमा भनेका थिए। 
,उनले एक सन्दिग्ध चिनियाँ जासुसी बलुनबारे बताएका हुन् जुन पहिलो पटक ज्यानुअरीमा अलास्काको अलेउटियन टापुहरू पार गर्दै गर्दा पहिचान भएको थियो। त्यसलाई फेब्रुअरी ४ मा साउथ क्यारोलाइनाको तटमा एफ-२२ लडाकु जेटले प्रहार गरेर खसालेको थियो। 
,अधिकारीहरूले उक्त बलुन चीनको भएको र संवेदनशील क्षेत्रहरूको निगरानी गर्न प्रयोग गरिएको बताएका थिए।
,“यस्तो घटना पहिले पनि घटेको छ। ट्रम्प राष्ट्रपति हुँदा अमेरिकाभर तीन वटा त्यस्ता बलुन देखिएका थिए। यद्यपि, तिनीहरूले अमेरिकी हवाई क्षेत्र छोडेपछि मात्र देखिएका थिए,” रोयल यूनाइटेड सर्भिसेस इन्स्टिच्युटकी अनुसन्धान विश्लेषक एवं नीतिगत नेतृत्व लिने जुलिआना जुसले बीबीसीसँग भनिन्।
,सन्दिग्ध चिनियाँ बलुन धेरै दिनसम्म अमेरिकाको आकाशमा उडेको थियो। उक्त बलुन पश्चिमी राज्य मोन्टाना सहर जहाँ त्यहाँ पारमाणविक क्षेप्यास्त्रको अड्डा छ, त्यहाँ देखा पर्नुअघि क्यानडाको हवाई क्षेत्रमा देखा परेको अमेरिकी अधिकारीहरूले बताए।
,पेन्टागनका अनुसार त्यस बलुनमा तीन वटा बसको आकार जत्रो टोकरी जस्तो संरचना  थियो जसको तौल एक टनभन्दा बढी थियो। त्यसमा धेरै वटा एन्टेनाहरू जडित थिए र खुफिया जानकारी सङ्कलन गर्न सक्ने सेन्सरहरूलाई ऊर्जा दिन सौर्य प्यानलहरू थिए।
,""बलुनहरू तुलनात्मक रूपमा जासुसीका लागि कम प्रयोग गरिन्छन्। किनकि तिनीहरूको गति निकै सुस्त हुन्छ र मानिसहरूले तिनलाई आजभोलि कम महत्त्वको प्रविधि ठानेका छन्,"" प्राध्यापक ब्लुथले भने।
,तर बलुनको प्रयोग १८ औँ शताब्दी देखि हुँदै आएको छ।
,""फ्रान्सेली क्रान्तिताकाका युद्धहरूदेखि नै बलुन खुफिया प्रयोजनको लागि प्रयोग हुँदै आएको छ,"" जुस बताउँछिन्।
,आज हामीले आकाशमा देख्ने बलुन सुरुवाती दिनहरूमा प्रयोग गरिएका पूराना शैलीका भन्दा भिन्न छन्।
,""आज तिनीहरूमा हाइड्रोजनको सट्टा हिलियम भरिएका हुन्छन्। तिनीहरू दिनमा माथि उड्छन् र रातको समयमा तल झर्छन्। बलुनमा प्रयोग भएको हिलियम नसकिएसम्म तिनीहरू हावामा तैरिरहन्छन्,"" जुसले व्याख्या गरिन्।
,एक सामान्य खुफिया जानकारी सङ्कलन गर्ने बलुनमा सामान्यतया त्यस्ता उपकरणहरू हुन्छन् जुन रेडार वा सञ्चार प्रणालीहरूमा जोडिन सक्छन्। वा, त्यसमा क्यामेराहरू हुन सक्छन् र तस्बिरहरू खिच्न सक्छन्। ""आजको समयमा बलुनले निकै कम महत्त्वपूर्ण भूमिका निर्वाह गरेको छ। किनकि अहिले हामीसँग भूउपग्रह प्रविधि छ जुन निकै विशिष्टीकृत छ र जमिनमा रहेका निकै साना वस्तुहरूलाई पनि क्यामरामा कैद गर्न सक्छ,"" प्राध्यापक ब्लुथले भने।
,त्यसो भए किन  अझै पनि भूउपग्रहको साटो आम मानिसले देख्न सक्ने बलुनहरूको प्रयोग हुँदै छ त?
,""तपाईँले माथिबाट देख्न सक्ने विवरणहरू वस्तुसँगको दूरीमा निर्भर हुन्छ र भूउपग्रहहरू बलुनहरू भन्दा धेरै माथि हुन्छन्। त्यसैले भूउपग्रह प्रविधि निकै विकसित भए पनि जति वस्तु निकट हुन सक्यो त्यति राम्रो हुन्छ,” ब्लुथ भन्छन्।
,अमेरिकी तथ्याङ्कका अनुसार चीनसँग अन्तरिक्षमा आधारित  लगभग ३०० भूउपग्रहहरूको वृहत् निगरानी  सञ्जाल छ। उक्त सङ्ख्या अमेरिकाको भन्दा दोस्रो धेरै हो।
,तर जुसले कहिलेकाहीँ बलुनहरू बढी प्रभावकारी हुनसक्ने बताइन्।
,""बलुनहरू निकै सस्ता छन् र छिटो परिचालन गर्न सकिन्छ। भूउपग्रहहरू अनुमानित कक्षहरूमा मात्र घुम्छन् र एकै दिनमा एउटै क्षेत्रमा पटक पटक उड्न सक्छन्। "" जुसले भनिन्।
,यसअघि भूउपग्रहहरू पनि खसालिएका थिए।
,“तर ती राज्यको स्वामित्व रहेका भूउपग्रहहरू थिए। चिनियाँहरूले आफ्नै एउटा भूउपग्रहमाथि प्रहार गरेका थिए। रुसीहरूले पनि त्यस्तै गरेका छन्। कसैले पनि अरू कुनै देशको भूउपग्रह खसालेका छैनन्,"" उनले थप जानकारी दिइन्।
,जुसले आजभोलि ड्रोनहरूको व्यापक प्रयोगबारे पनि चर्चा गरिन्। यद्यपि तिनीहरू प्रायः सम्बन्धित देशबाट बिरलै अन्यत्र उड्छन्।
,तर शीतयुद्धको समयमा निगरानीका अन्य माध्यमहरू प्रयोग गरिँदा स्थिति त्यस्तो थिएन।
,
,शीतयुद्धले खुफिया अभ्यासबारे नयाँ नियमहरू ल्यायो।
,""जासुसी विमान पठाउनुलाई स्पष्ट रूपमा भौगोलिक सीमा उल्लङ्घन गर्ने कार्य समान मानियो। त्यस्तै अवलोकनका लागि प्रयोग हुने भूउपग्रहहरूको प्रयोगलाई अन्तर्राष्ट्रिय कानुन उलङ्घन भएको नमान्ने र अनुमति दिने भनिएको थियो,"" ब्लुथले थप भने।
,तर खुफिया जानकारी सङ्कलनका लागि उडने वस्तु प्रयोग गर्नु ""एक जटिल विषय"" भएको उनी बताउँछन्। ""केही वस्तुहरूलाई अनुमति दिइएको छ र केहीलाई छैन। विदेशी बलुनहरूलाई अमेरिकी सरकारले आफ्नो आकाशमा उड्ने अनुमति दिँदैन,"" उनले भने।
,तर जासुसी विमानहरू आज पनि प्रयोग गरिने ब्लुथले बताए।,""संयुक्त राज्य अमेरिका स्वयंले थुप्रै जासुसी विमानहरू प्रयोग गर्छ। ती विमानहरू अन्य देशहरूको क्षेत्र वरपर छन्। त्यस्ता विमान खसालिएका घटनाहरू पनि छन्। एक अमेरिकी विमान चीनमा खसालिएको थियो र त्यो एक कूटनीतिक घटना थियो जसबारे बुश सरकारमा रहँदा केही समयसम्म चर्चा भयो,” ब्लुथले भने।,
,
,आकाशमा उडिरहेका चार वटा वस्तु खसालेपछि अमेरिकी सेनाले उच्च सतर्कता अपनाएको छ।
,
,पहिलो बलुन खसालिएपछि अमेरिकी विदेशमन्त्री एन्टोनी ब्लिङ्कनको बेइजिङ भ्रमण रद्द भएको थियो।
,
,चीनले उक्त वस्तु जासुसी प्रयोजनको निम्ति नभई मौसम अनुगमन गर्न छाडिएको उपकरण भएको बताएको थियो।
,
,सोमवार चीनको विदेश मन्त्रालयले, अमेरिकाले गत वर्ष मात्रै आफ्नो हवाई क्षेत्रमा १० पटक भन्दा बढी बलुनहरू उडाएको बताएको थियो।
,
,अमेरिकी अधिकारीहरूले हालसम्म अज्ञात रहेका तीन वस्तुहरूको उद्देश्य खोजिरहँदा, ब्लुथले भने खुफिया जानकारी सङ्कलन गरिरहेका हुन् भन्ने प्रमाण नहुँदा उनीहरू गैरसैनिक हुनसक्ने आकलन गरेका छन्।
,
,""उनीहरू वायुमण्डलको तल्लो तहमा थिए र तिनीहरूलाई तल खसाल्नुको उद्देश्य सम्भवतः व्यावसायिक हवाई उडानलाई असहज बनाएको हुनसक्ने भएर हो,"" उनले भने।
,
,बलुन प्रकरणले नयाँ नियमहरू अघि सार्न सकिने ब्लुथले ठानेका छन्।,""समयसँगै संयुक्त राज्य अमेरिकाले चीनसँगको तनाव कम गर्न र त्यस्ता बलुनहरू उडाउने कार्यलाई अनुमति नदिन कुनै किसिमको सम्झौता गर्नेछ। यदि कुनै किसिमको मौसमी बलुन वा गैरसैनिक उड्ने वस्तुहरू अमेरिकी हवाई क्षेत्रमा प्रवेश गर्दै छन् भने, त्यहाँ कुनै किसिमको सूचना प्रणाली राखिनु पर्छ, "" उनले थप भने।
,
,""मानिसहरूले तिनीहरूलाई नदेखेसम्म खुफिया जानकारी सङ्कलन गर्ने वस्तुहरूको बारेमा सायदै सोच्छन्"" त्यसैले उक्त सन्दिग्ध चिनियाँ जासुसी बलुनका कारण आम मानिस क्रुद्ध बनेको अनुसन्धान विश्लेषक जुसको राय छ।
,
,""मलाई लाग्छ मानिसहरूले माथि कति वटा भूउपग्रहहरू छन् र तिनीहरूले प्रत्येक दिन कसरी तस्बिरहरू कैद गरिरहेका छन् वा अन्य खुफिया जानकारीहरू सङ्कलन गरिरहेका छन् भन्ने कुरा बिर्सन्छन्,"" उनले भनिन्।,2023 बीबीसी। अन्य वेबसाइटका सामग्रीहरूका लागि बीबीसी जिम्मेवार छैन।, ",
https://www.bbc.com/nepali/articles/c2q9lq0l09wo,,"हालै रोहित पौडेलले एकदिवसीय खेलमा एक हजार रन पुरा गरेका थिए,सन् २०१४ मा नेपालले २० ओभरको विश्वकप खेलिरहँदा त्यसमा  नेपाली खेलाडीहरूको समर्थनमा सम्पूर्ण ध्यान लगाउने खेलप्रेमी नेपाली को थिएनन् होला। ,हो, रोहित पौडेलले पनि त्यति नै बेला सपना बुनेका थिए-"" म पनि कुनै दिन राष्ट्रिय जर्सी लगाएर खेल्नेछु। "",८ वर्ष बित्यो। र, अहिले पौडेल राष्ट्रिय क्रिकेट टोलीका ११ औँ कप्तान छन्। संसारमा थोरै खेलाडीको सपनाले मात्र यस्तो सार्थकता पाउने गर्छ। ,उनको ब्याटिङ कलाबाट नेपाली क्रिकेट समर्थकहरू मन्त्रमुग्ध छन्। थुप्रै खेलमा उनले नेपाललाई 'हारको मुख' बाट उकासेका छन्। ,उनको नाममा थुप्रै विश्व कीर्तिमान समेत बनिसकेको छ। ,र, अहिले भन्न थालिएको छ - ""पारस खड्का युगपछि नेपाली क्रिकेट हाँक्नसक्ने खुबी रोहितसँग छ।"",नवलपरासी बर्दघाट १४ का रोहितको स्कुलमा राम्रो क्रिकेट खेल्ने विद्यार्थीको छवि थियो। ,घरको वातावरण पनि खेलमैत्री थियो। भारतीय सेनाका लाहुरे बुबा कुमार पौडेल पनि क्रिकेट प्रेमी नै थिए। ,माथि उल्लेख भए झैँ बाङ्ग्लादेशमा भएको टी-२० विश्वकपका सबै खेल हेरेपछि रोहितमा क्रिकेटमा थप डुबुल्की लगाउने हुटहुटी जाग्यो। ,गाउँ छोडेर उनी काठमाण्डूको बालुुवाटार क्रिकेट एकेडेमीमा भर्ना भए। त्यहाँ डेढ वर्ष सिक्दा क्रिकेटको वातावरणसँग मज्जाले घुलमिल हुने अवसर उनले पाए।,त्यतिले चित्त बुझेन र उनी भारत पुगे। नयाँ दिल्लीको गुरुचरण सिंह एकेडेमीमा प्रशिक्षण लिए। परिवारले उनको हरेक इच्छाको होस्टेमा हैंसे गरिरह्यो।  ,त्यसैबेला नेपाल क्रिकेट सङ्घले एसीसी यू-१९ एसिया कपका लागि 'ट्यालेन्ट हन्ट' मार्फत देशभरिबाट खेलाडी खोज्ने क्रममा रोहित बुटवलमा भएको 'हन्ट 'मा प्रशिक्षकहरूको नजरमा परे। ,अनि पौडेल सन् २०१६ मा श्रीलङ्कामा हुने एसीसी यु-१९ एसिया कपमा छानिए। अर्थात् सपना बुनेको दुई वर्षपछि नै रोहितले जुनिअर राष्ट्रिय जर्सी लगाउन पाए। त्यति बेला उनी १४ वर्षका मात्र थिए। ,अनि पहिलो खेलमा नै उनले भारत विरुद्ध अविजित ६८ रन बनाउँदै आफ्नो क्षमता प्रमाणित गरिदिएका थिए।,श्रीलङ्काबाट फर्केर बर्दघाट पुग्दा त उनलाई गाँउलेहरुले फुलमाला बर्साएर गाउँ घुमाएका थिए। त्यतिबेला स्थानीय नायक भएका थिए रोहित पौडेल।,१९ वर्ष उमेर समूहको प्रतिस्पर्धा खेलेपछि राष्ट्रिय टोलीका लागि प्रयास गर्नु स्वाभाविक हो नै। रोहितले पनि त्यही गरे। तर उनको बन्द प्रशिक्षणमा पर्ने अनि फ्याँकिने क्रम सुरु भयो। किनकि राष्ट्रिय टोलीका लागि उनी 'उमेरमा काँचो' थिए, अनुभवमा पनि।,यस बिचमा उनलाई आफ्नो क्षमता प्रस्तुत गर्ने माध्यम बन्यो एभरेष्ट प्रिमियर लिग (इपीएल)। इपीएलमा भैरहवा गोल्डेन्समा अनुबन्धित उनले प्रभावशाली खेल प्रदर्शन गरे। यसले उनलाई राष्ट्रिय टोलीको ढोका ढकढक्याउन मदत गर्यो। ,विश्वकप लिग-२ को नामिविया यात्रामा  रोहित सिनिअर राष्ट्रिय टोलीमा छानिए। ,सन् २०१८ फेब्रुअरी ८ तारिखमा उनले नामिविया विरुद्धको खेलबाट राष्ट्रिय टोलीमा 'डेब्यु' गरे।,आफूले चार वर्ष अगाडिको विश्वकपमा टेलिभिजनमा देखेका 'आइडल' खेलाडीहरूसँग एउटै टिममा खेले। पहिलो खेलमा आठौँ नम्बरमा ब्याटिङ गर्ने अवसर पाएका उनले १७ रन जोडेका थिए। जसको मदतमा टोली एक विकेटले विजयी भयो। ,त्यो भ्रमण पौडेलका लागि जीवनको अविस्मरणीय खेल पनि बन्न पुग्यो। किनकि यो त्यही ऐतिहासिक श्रृंखला थियो, जहाँबाट नेपालले एक दिवसीय अन्तर्राष्ट्रिय राष्ट्र (ओडिआई) को मान्यता लिएर फर्केको थियो।,फेब्रुअरी १४ मा क्यानडालाई अन्तिम बलमा १ विकेटले जितेको त्यो खेल, करण केसी र सन्दीप लामिछानेले अन्तिम विकेटका लागि ५२ रन बनाएको खेल, पारस खड्का गोल्डेन डक आउट भएको खेल र करणले नटआउट ४२ रन बनाएको खेल। ,पौडेल जति खेर पनि त्यो खेल सम्झेर रोमाञ्चित र अभिप्रेरित हुने गरेको बताउँछन्। सो खेलमा उनले पनि २७ रनको इनिङ्गस् खेलेका थिए जुन नेपाली ब्याटरले बनाएको तेस्रो उच्च स्कोर थियो। ,यो भ्रमणले पौडेललाई राष्ट्रिय टोलीमा स्थापित हुने मौका दियो। त्यसको ६ महिनापछि नेपालले नेदरल्याण्डस्‌सँग ओडिआई राष्ट्रको हैसियतले खेल्ने भयो। ,सो टोलीमा रोहित पनि समावेश भए। पहिलो खेलमा उनले मौका पाएनन्। तर शरद भेषावकर घाइते भएपछि दोस्रो खेलमा उनलाई मौका दिने बित्तिकै नयाँ कीर्तिमान बन्यो। ,१५ वर्ष ३३५ दिनको उमेरमा ओडिआई खेल्ने उनी विश्वका चौथो कान्छा खेलाडी बने। उनीभन्दा माथि पाकिस्तानका हसन रजा, केन्याका गुरदिप सिंह र क्यानडाका नितिश कुमार कान्छा खेलाडी थिए।,यद्यपि अहिले रोहित त्यसको छैटौँ स्थानमा पुगिसकेका छन्। चार वर्षका बीचमा अरू दुई खेलाडीले पनि कान्छो खेलाडीका रूपमा डेब्यू गरिसकेका छन्। जसमा एकजना उनका सहकर्मी गुलशन झा पनि हुन्। झा अहिले तेस्रो नम्बरमा छन्। ,सोही साल २०१८ मा उनले टी-२० मा डेब्यु गरे र इङ्ल्याण्डमा  एमसीसीसँग खेले। ,कलिलो उमेरमा राष्ट्रिय टोलीको नियमित सदस्य हुनुको रोहितलाई फाइदा थियो। उनले त्यसको सदुपयोग गरे। सन् २०१९ मा अर्को कीर्तिमान रचे।,युएईसँग उनीहरूकै घरेलु मैदानमा खेलिएको ओडिआई सिरिजमा जनवरी २६ का दिन उनले अर्धशतक प्रहार गरे, जुन कान्छो उमेरमा अर्धशतक बनाउने कीर्तिमान बन्यो। ,उनले त्यो बेला ५७ बलमा ७ चौका प्रहार गरेर ५५ रन बनाएका थिए। उनी त्यो दिन १६ वर्ष १४६ दिनका भएका थिए।,उक्त स्कोरपछि भारतका सचिन तेन्दुलकर र पाकिस्तानका शाहिद अफ्रिदी जस्ता विश्व चर्चित खेलाडीहरूको रेकर्डलाई उछिने। ,तेन्दुलकरले १६ वर्ष २१३ दिन तथा अफ्रिदीले १६ वर्ष २१७ दिनमा अर्ध शतक बनाएका थिए।,अहिले यो कीर्तिमानमा रोहितलाई नेपालकै कुशल मल्लले उछिनीसकेका छन्। कुशलले तीन वर्ष अगाडि १५ वर्ष ३४० दिनमा अर्धशतक प्रहार गरेर रोहितलाई उछिनेका थिए।  ,रोहित पौडेलको विशेषता के छ भने उनी परिस्थिति अनुकूल खेल्न सक्छन्। ब्याटिङमा उनको धैर्यता महसुस गर्न सकिने खालको हुनेगर्छ।,नेपालको लागि ६५ एक दिवसीय खेल्ने क्रममा उनले पटक पटक आफ्नो भूमिकामा न्याय दिएका छन्। सो क्रममा कीर्तिपुर क्रिकेट मैदानमा पपुवा न्युगिनी विरुद्ध रोहितले बनाएको १२६ रनको शतकीय इनिङ्गस्‌ले दुई कीर्तिमान रच्यो। ,एक, त्यो कान्छो उमेरका एक दिवसीय शतकमा विश्वको नवौँ स्थानमा थियो। गत वर्ष बनेको त्यो शतकका दिन उनी १९ वर्ष २०४ दिनका थिए। अर्को, यो एक दिवसीयमा कुनै पनि नेपालीले बनाएको सर्वाधिक रन थियो। ,यूएईमा यो साताबाट सुरू हुने श्रृङ्खलाका लागि खेल्न जाने क्रममा टोलीका सदस्यहरूसँग,रोहित पौडेलको नाममा बनेको अर्को कीर्तिमान हो विश्वको दोस्रो र नेपालको पहिलो कान्छो कप्तान। ,गत कार्तिक २७ गते कप्तान नियुक्त हुँदा उनी २० वर्ष ७३ दिनका थिए। उनी भन्दा माथि अफगानिस्तानका रसिद खान मात्र छन्, जो १९ वर्ष १६५ दिनमा कप्तान भएका थिए। ,यसका लागि उनलाई भाग्यको पनि साथ रह्यो। नेपाली क्रिकेटमा घटेका केही घटनाक्रमका कारण रोहितले कप्तानको जिम्मेवारी सोचेभन्दा अगाडि पाउन सके। ,भएको के थियो भने गत वर्ष नियमित कप्तान ज्ञानेन्द्र मल्ल र उपकप्तान दीपेन्द्र सिंह ऐरी लगायत केही खेलाडीहरू र  क्रिकेट सङ्घबीच खेलाडीहरूको वरीयता र पारिश्रमिकको विषयलाई लिएर असमझदारी बढ्यो।,त्यही निहुँमा क्यानले कप्तान मल्ल र उपकप्तान ऐरीलाई हटाउँदै सन्दीप लामिछानेलाई कप्तानीको जिम्मेवारी दिएको थियो।,तर लामिछानेमाथि नाबालिग बलात्कारको कसुरमा मुद्दा चलेपछि गत भदौ २३ गते उनी क्यानको निलम्बनमा परे। त्यसपछि उपकप्तान रोहितको कप्तान बन्ने बाटो खुलेको हो। ,ज्ञानेन्द्र मल्ल, दीपेन्द्र सिंह ऐरीजस्ता कप्तानका दाबेदारहरूका माझ रोहित उदाए। जबकी ऐरीलाई लामो समय अघि नेपालको कप्तानको रूपमा हेरिन्थ्यो।,जीतपछि सहकर्मी करण केसीसँग कप्तान रोहीत पौडेल,कीर्तिपुरमा भर्खरै खेलिएको विश्वकप लिग-२ मा त उनको कप्तानीमा नेपालले सबै चार खेल जितेर शृङ्खलामा अभूतपूर्व 'क्लीन स्वीप' गर्‍यो।,यो क्रममा रोहितले २ वटा अर्धशतक सहित टिमलाई जिताउन अहम् भूमिका खेले। स्कटल्यान्ड विरुद्धको अन्तिम खेलमा टिम हारको सङ्घारमा पुग्दा उनले अविजित ९५ रन जोडेर खेल जिताए। ,पहिलो दिनमा नामिवियाले दिएको २८६ रनको लक्ष्य पूरा गर्न उनले ७२ रन बनाएका थिए।  ,चार खेलमा कुल २१२ रन जोडेका उनी एक दिवसीय खेलमा १ हजार रन पूरा गर्ने पहिलो नेपाली पनि बनेका छन्। अन्तर्राष्ट्रिय एक दिवसीय क्रिकेटमा उनको कुल रन सङ्ख्या १ हजार १५७ छ।  ,क्रिकेटलाई शालीन खेल मान्ने हो भने त्यसको प्रकृतिसँग मिल्दाजुल्दा खेलाडी रोहित पौडेल हुन् भन्दा फरक पर्दैन।,उनी कम बोल्ने गर्छन्, धेरै कुरा हाँसोमै टार्छन्। बोलेको छ त केबल मैदानमा उनको ब्याट। ,नेपाली क्रिकेटमा रोहितको यात्रा र उनले रचेको इतिहासपछि यो मान्न करै लाग्छ कि उनमा नेपाली क्रिकेटलाई लामो समय डोर्‍याउने ल्याकत छ। ,पूर्व राष्ट्रिय खेलाडी सञ्जम रेग्मी भन्छन् - ""रोहित त्यो क्षमताका खेलाडी हुन्, जो लेखाजोखा गरेर विषम परिस्थितिमा खेल्न सक्छन्, खेल जिताउने क्षमता राख्छन्। भरपर्दा छन्। "",अहिले कप्तान रोहित माथिको भरोसाको परीक्षा पनि भइरहेको छ। किनकि नेपालले अब खेल्ने विश्वकप लिग-२ को ८ मध्ये ५ खेल जित्नु छ।,नेपाली क्रिकेटलाई अर्को उचाइमा पुर्‍याउनुअघि मैदानमा नतिजा दिलाएर अहिले कायम रहेको एक दिवसीय क्रिकेट राष्ट्रको हैसियत कायम राख्नु रोहित र नेपाली टोलीका लागि पहिलो चुनौती देखिन्छ। ,2023 बीबीसी। अन्य वेबसाइटका सामग्रीहरूका लागि बीबीसी जिम्मेवार छैन।, "
https://www.bbc.com/nepali/articles/cyjyyew4zewo,"स्वीकारोक्ति: म सधैँ  ढिलो भैरहने मान्छे हुँ। कम्तीमा म सुध्रिने प्रयासमा छु।  ,वास्तवमा मैले बारम्बार र लाजमर्दो रूपमा यो लेख सिध्याएर बुझाउनका लागि दिइएको समयसीमा पनि कटाएँ। ,ढिलो गर्ने मानिसहरू अशिष्ट र अल्छी होइनन् ","म यसलाई ‘पत्रकारिताकै एक अभ्यासको रूप हो’ भनेर बहाना बनाउन पाए हुन्थ्यो भन्ने चाहन्छु। तर कुरा त्यसो होइन। ,मलाई थाहा छ- यस्तो ढिलो गर्ने म एक्लो व्यक्ति होइन। ,हाम्रा वरपर ढिलो भैरहने धेरैथरीका मानिसहरूका बारेमा हामी सबैलाई थाहा नै  छ: कोही कामकाजी दम्पत्तीका बच्चा हेरिदने मानिस हुन्छन् जो सधैँ  काममा ढिलो आउने हुन सक्छन्।,अर्का त्यस्ता सहकर्मी  हुन सक्छन्  जसले सधैँ  उनलाई दिइएको काम समाप्त गर्ने  समयसीमाभित्र कहिल्यै काम पूरा गर्दैनन्। ,अनि, तपाईँका  कोही त्यस्ता  साथी  पनि हुनसक्छन् जस्लाई सँगै खाना खानको लागि कतै बोलाउनु पर्यो भने  निश्चित समयभन्दा  ३० मिनेट अगाडिको समय दिएर बोलाउनु पर्ने हुन्छ। ,कसैको अरूलाई पर्खाउने जुन बानी हुन्छ त्यो जस्तो रिस उठाउने व्यवहार अरू थोरै मात्र छन्। ,तर कसैले तपाईँलाई पर्खाइरहेको बेला तपाईँको मनमा जस्तो  सुकै धारण बनेको भएपनि त्यसको अर्थ के होइन भने तपाईँका साथी वा तपाईँका सहयोगी स्वार्थी छन्। ,ढिलोपनको  मनोविज्ञानमाथि  विचार गरी हेर्दा   त्यो मानिसको  मष्तिष्कले  कुनै हदसम्म सही ढङ्गले कार्य नगर्दा उत्पन्न हुन गएको नतिजा जस्तो देखिनसक्छ। ,तर त्यसलाई ठिक गर्नका निम्ति पनि धेरै कुराहरू छन्।,कारण भ्रमपूर्ण  हुँदाहुँदै पनि ढिलो गर्ने व्यक्तिप्रतिको धारणा प्राय: सधैँ नकारात्मक हुन्छ।,""उनीहरूलाई अव्यवस्थित, असङ्गठित, अशिष्ट र अरूका लागि विचार नगर्ने मानिसका रूपमा बुझ्न सजिलो छ,"" संज्ञानात्मक (कग्नेटिभ) व्यवहारसम्बन्धी चिकित्सक तथा लन्डनमा चिकत्सकीय मनोविज्ञानको तालिम लिएका ह्यारिएट मेलोट, भन्छन्। ,""मेरो क्लिनिकमा आउनेहरू बाहेक अरू कोही ढिलो हुँदा म पनि रिसाउँछु।"",तर धेरै ढिलो गर्ने मानिसहरू कम्तीमा पनि केही हदसम्म व्यवस्थित हुन्छन् र साथीहरू, परिवार र मालिकलाई खुसी पार्न चाहन्छन्। ,समयको पालना गर्न असमर्थ हुने मानिसहरूले प्रायः यो कुरा बुझ्छन् र ढिलो हुँदा आफ्नो सम्बन्ध, प्रतिष्ठा, करिअर र पैसामा कति नोक्सानी हुनसक्छ भनेर उनीहरूलाई धेरै पीडा र अप्ठ्यारो महसुस हुन्छ।,'नेभर बी लेट अगेन' पुस्तकमा डायना डेलोन्जोरले लेखेकी छिन्, ""केही व्यक्तिहरू छन् जसले अरूलाई पर्खाउन पाउँदा आनन्द लिन्छन्। यदि तपाईँ सामान्य हुनुहुन्छ भने, तपाईँले ढिलो हुने कुरालाई घृणा गर्नुहुन्छ। आलस्य तपाईँको श्राप हो।"",विशेषगरी एकदमै धेरै ढिलो हुँदा प्रस्तुत गरिने खासगरी केही कारण वा बहानाहरूलाई संसारभरि सहजै स्वीकार गरिन्छ। त्यस्ता कारणमा आफ्नो स्वास्थ्य खराब  भएको वा आफू दुर्घटनामा परेको जस्ता उदाहरणहरू पर्छन्। ,तर अन्य केही बहानालाई सहज रूपमा लिएर स्वीकार्न त्यति सजिलो छैन। ,ढिलो गर्ने कतिपय व्यक्तिहरू समयमै उपस्थित हुन नसक्नुलाई  समयको ख्याल गर्ने बानी भन्दा   महत्त्वपूर्ण कुराहरूमा ध्यान दिने र गहन विचार गर्ने आफ्नो बानी भएको बताउँदै त्यसबाट बच्न खोज्छन्।  ,त्यस्ता मानिसहरू सधैँ ढिलो हुने बानीलाई आफूले धेरै दबाबमा उत्कृष्ट काम गर्न सक्ने वा बिहान सबेरै उठ्नुको साटो लाटोकोसेरो जस्तै राति अबेरसम्म बसेर काम गर्न सक्ने बानी छ भनेर टार्छन्।,लन्डनकी एकजना शिक्षिका जोआना भन्छिन् कहिलेकहीँ सोचाइमा भिन्नताका कारण ढिलो हुने उनको छवि बनेको हुनसक्छ। उनी आफ्नो थर बताउँन चाहन्नन्।  ,उनी भन्छिन्, ""एकजना साथीले भेट्न बोलाए  र 'सात बजेपछि जुनसुकै बेला आउँदा हुन्छ' भने तर म आठबजे वा त्यसपछि गएँ भने उनी रिसाउँछन्।"" ,सधैँ ढिलो हुनु तपाईँको गल्ती नहुन सक्छ। तपाईँको  व्यक्तित्व त्यस्तैखाले हुन पनि सक्छ। ,विशेषज्ञहरू भन्छन्- समयनिष्ठ भावनाको कमी भएका व्यक्तिमा प्रायः समान खाले व्यक्तित्वसम्बन्धी लक्षणहरू हुन्छन्। ,त्यस्ता लक्षणमा आशावादी, आफैँलाई नियन्त्रण गर्ने क्षमतामा कमी र चिन्ता वा रोमाञ्चकताको खोजीलगायत पर्छन्। ,व्यक्तित्वमा देखिने भिन्नताले हामी कसरी समय बित्दै गएको अनुभव गर्छौं भनेर पनि व्याख्या गर्न सक्छौँ।,सान डिएगो स्टेट युनिभर्सिटीमा मनोविज्ञानका प्राध्यापक जेफ कोन्टीले सन् २००१ मा एउटा अध्ययन गरे। ,त्यसमा उनले सहभागीलाई टाइप ए (महत्वाकांक्षी र प्रतिस्पर्धी) टाइप बी (सृजनात्मक, प्रतिबिम्ब प्रस्तुत गर्ने र अन्वेषण रूचाउने) गरी दुई समूहमा विभाजन गरे। ,उनले उनीहरूलाई घडीविना नै एक मिनेट बित्न कति समय लाग्छ भनेर बताउन भने। ,करिब ५८ सेकेन्ड बित्दा समूह ए का मानिसहरूले एक मिनेट बितेको महसुस गरे। ,समूह बी का सहभागीहरूले ७७ सेकेन्डपछि मात्र एक मिनेट बितिसकेको महसुस गरे। ,टिम अर्बन एकजना प्रसिद्ध टेड (TED) वक्ता र स्व-घोषित 'ढिलो व्यक्ति' हुन्। ,उनले सन् २०१५ मा ढिलो गर्नेहरूलाई ""आफूलाई पराजित गर्ने अनौठो बानी हुन्छ"" भनेर लेखेका छन्। ,उनले त्यस्ता मानिसहरूलाई जनाउन एउटा नाम दिए: क्लिप (CLIP) त्यसको अर्थ ""सधैँ ढिलो हुने र मनस्थिति ठिक नभएका मानिसहरू"" भन्ने पनि उनले लगाए।,वास्तवमै ढिलो हुनुका अन्य धेरै कारणहरू छन् तर धेरै आफैँले आफैँमाथि थुपारेका कारणहरू हुनेगर्छन्।,जोआना सबैभन्दा कष्टकर उदाहरण भनेको विद्यालयको नतिजा  प्रतिवेदन लेख्नु रहेको बताउँछिन्।,उनी भन्छिन्, ""म कहिले पनि समयसीमाभित्र त्यो काम सम्पन्न गर्न सक्दिन। त्यसले गर्दा मलाई त्यो कामका बारेमा वास्ता छैन भने जस्तो देखिन्छ। म स्कूले प्रतिवेदनकाबारे सोचेर हप्तौँ बिताउँछु र प्रत्येक बच्चाको मूल्याङ्कनबारे विचार गर्छु। यी प्रतिवेदनहरू तयार पार्न ढिलो हुन गएपछि त्यस विषयमा मेरो सोचाइ र चिन्ता अनि चासोको विषय ओझेलमा पर्न जान्छ।"",मेलोट भन्छन्- ढिलो गर्ने केही व्यक्तिहरूमा ""धेरै चिन्ताजनक मानसिक समस्या वा न्युरोलोजिकल अवस्था हुनसक्छ।"",उदाहरणका लागि मेलोट भन्छन्, ""चिन्ता निदान भएका मानिसहरू प्रायः निश्चित परिस्थितिहरूबाट टाढा रहन्छन्।"",""कम आत्मसम्मानको भावना भएका व्यक्तिहरू उनीहरूको क्षमताको बारेमा आलोचनात्मक हुनसक्छन् जसले उनीहरूलाई आफ्नो काम जाँच गर्न थप समय लिन सक्छ।"" ,डाक्टर लिन्डा सापाडिन न्यूयोर्कमा निजी स्वास्थ्य सेवा प्रदान गर्ने मनोवैज्ञानिक हुन्। ,उनी 'हाउ टु बिट प्रोक्रास्टिनेशन इन द डिजिटल एज' की लेखक पनि हुन्। ,उनी भन्छिन् केही निरन्तरका ढिलाइ ""एकखाले अब्सेसिभ सोचसम्बन्धी समस्या""बाट आउँछ।,छोटकरीमा भन्दा आफूलाई दिएको समयसीमाभित्र कुनै काम पूरा गर्न सक्दिनँ की भन्ने डरका कारण पनि ढिलो हुन गएको हुनसक्छ। ,किनकि त्यो डरबाट कसरी बाहिर निस्कने भन्दा पनि त्यो नै डर कारण बनिदिनसक्छ त्यसलाई सामान्यत: “तर” भन्दै प्रकट गरिन्छ। ,उदाहरण दिँदै उनले भनिन्, “तपाईँले आफैँलाई भन्नसक्नुहुन्छ, ‘म त्यो कार्यक्रममा समयमै उपस्थित हुन चाहन्थेँ तर मैले के लगाउने भनेर निर्णय गर्न सकिनँ; मैले लेख लेख्न थालेँ तर मलाई डर लाग्यो कतै मेरा सहकर्मीहरूले यो राम्रो भएन पो भन्छन् कि?” ,उनी आफ्नो डरलाई हटाउन मानिसहरूले 'तर' भन्लान् की भन्ने आशङ्कालाई 'र' मा परिवर्तन गर्नुपर्ने सुझाव दिन्छिन्। ,'तर' ले विरोध र अवरोधलाई जनाउँछ; 'र' ले जोड्ने काम गर्छ। ,उनी भन्छिन्, “त्यसैले त्यसपछि आफ्नो जिम्माको काम  कम चुनौतीपूर्ण  बन्न जान्छ, र अवरोधको डर कम हुन्छ।"",डेलोन्जरले आफूलाई सधैँ ढिलो गरेको जस्तो देखिने कारणलाई पहिचान गरेर र अनुकूल बनाएर समयनिष्ठ बन्न सुरु गरिन्। ,उनले  आफूलाई सुधार गर्ने प्रयास बारम्बार असफल भएपछि मात्रै  आफ्नो बानी सुधार्न सफल भएको बताइन्। ,त्यो अनुभवपछि  मात्र उनले आफूले चाहेको कुरा परिवर्तन गर्नु नै सुधार गर्ने एक मात्र उपाय भएको चाल पाइन्। ,उनले समयमै काम सक्नु वा उपस्थित हुनुले आफूलाई भरपर्न सकिने  व्यक्तिका रूपमा स्थापित गरेको महसुस गरेको बताइन्। ,पर्खिनेहरूका लागि पनि उपाय भएको उनको कथन छ। ,उनी पर्खिनेहरूले पनि रिसाउनुको साटो “यदि एक मिनेट पनि तिमी ढिलो भयौ भने म तिमीलाई छाडेर जान्छु” भन्ने खालको कुरा गर्नुपर्ने बताउँछिन्। ,त्यस्तै कुनै काममा सँगै राखिएका सहकर्मीले ढिलो गरेमा त्यो काममा अर्को पटक सँगै राख्दिन र त्यो कुरा हाकिमले थाहा पाउँछन् भनेर पनि भन्नुपर्ने उनको तर्क छ। ,भनिन्छ नि! पुरानो बानी हत्पती  मर्दैनन् र यस लेखमा मैले उल्लेख गरेको कुराहरू त्यसैको पीडादायी उदाहरण हो। ,त्यसैले अर्को पटक म आफूलाई कसैलाई पर्खिरहनु परेको अवस्थामा पाउँदा म मेरो सोचमा विचार गर्नेछु र  त्यसलाई थोरै भए पनि परिवर्तन गर्ने प्रयास गर्नेछु। ,2023 बीबीसी। अन्य वेबसाइटका सामग्रीहरूका लागि बीबीसी जिम्मेवार छैन।, "
https://www.bbc.com/nepali/news-64578251,टर्की र सिरियाको भूकम्पका कारण भत्किएका भवनहरूभित्र फसेका जीवित मानिसहरूको उद्धारका लागि समय घर्किँदै गइरहेको छ।,"अब्लुलाइम मुआइनिलाई टर्कीको हटाईमा उद्धारकर्मीहरूले भग्नावशेषबाट निकालेका थिए,स्वदेशी तथा विदेशी उद्धारकर्मीहरूले जीवित मानिस रहेको ठानिएका भग्नावशेषहरू पन्छाएर जीवन बचाउन हरसम्भव प्रयास गरिरहेका छन्।,तर यसरी भग्नावशेषभित्र फसेका मानिस कति समयसम्म जीवित रहन सक्छन्?,विज्ञहरूले बीबीसीलाई बताए अनुसार यसलाई निर्धारण गर्ने विभिन्न तत्त्वहरू छन्।,भवन वा संरचना भत्किँदा च्यापिएका, थुनिएका वा फसेका व्यक्तिको अवस्थिति, पानी र श्वास फेर्ने पहुँच, त्यहाँको मौसमको अवस्था र शारीरिक तन्दुरुस्ती लगायत विभिन्न कुराहरूले उनीहरू कति समय बाँच्न सक्छन् भन्ने निर्धारण गर्छ।,अधिकांश उद्धारका कामहरू विपद्‌को घटना भएको २४ घण्टाभित्र भइसक्छन्। ,तर भग्नावशेषहरूबाट मानिसहरूलाई उद्धार गर्न त्योभन्दा धेरै लामो समय लागेका उदाहरणहरू पनि छन्।,संयुक्त राष्ट्रसङ्घले विनाशकारी घटना भएको पाँच देखि सातदिनसम्म खोजी र उद्धार जारी राख्ने गरेको छ।,यस्तो निर्णय पनि लगातार एक वा दुई दिनसम्म जीवित मानिसहरूको उद्धार हुन नसकेको अवस्थामा मात्रै लिइन्छ।,त्यसो भए के-के तत्त्वले विपद्‌मा फसेका मानिसहरूलाई जीवित राख्छ? ,भूकम्प वा कुनै पनि भवन अचानक ढल्ने कुरा अनुमान लगाउन सहज छैन। ,तर यस्तो आपत्कालिक घटनामा आफ्नो शरीरको अवस्थिति तपाईँ घटनामा बाँच्ने अवस्थाको लागि सबैभन्दा महत्त्वपूर्ण हुने विज्ञहरू बताउँछन्।,राम्रोसँग छनौट गरिएको बस्ने ठाउँले भग्नावशेषहरूबाट पुरिनबाट मात्रै बचाउँदैन सास फेर्नका लागि ठाउँ समेत पाइन सक्छ। ,""'ड्रप, कभर र होल्ड' अर्थात् निहुरिनु, छेकिनु र रोकिनुको अभ्यास गर्दा बाँच्नको लागि र श्वास फेर्नको लागि बाटो बनाउन सकिन्छ,"" टर्कीको सबैभन्दा ठूलो उद्धार तथा खोज सम्बन्धी संस्थाका संयोजक मुरत हरुन अन्गोरेन भन्छन्।,'ड्रप, कभर र होल्ड' भनेको आफ्नो हातलाई तल पारेर घुँडा टेकेर बस्नु, शरीरलाई टेबल वा कुनै माथिबाट झर्ने वस्तुबाट जोगाउने बस्तुमुनि छेकिनु र भूकम्पको झट्का नरोकिँदासम्म अडिनुलाई बुझाउँछ। ,""भूकम्प जस्तै विपद्‍बाट निम्तने आपत्कालिन अवस्थाबारे शिक्षा, तालिम र सचेतना महत्त्वपूर्ण भए पनि सधैँ बेवास्ता गरिने कुरा हुन्,"" उनले थपे।,""त्यही कुराले भग्नावशेषभित्र तपाईँको बाँच्ने समय तय गर्छ।"",विश्व स्वास्थ्य सङ्गठनको आपत्कालिन परियोजनाकी प्राविधिक अधिकारी डा जेत्री रेग्मी पनि पूर्व तयारीको महत्त्वमा जोड दिन्छिन्।,""बलियो डेस्क वा टेबलको मुनी छेकिएर रहँदा बाँच्ने सम्भावना बढ्छ। हरेक आपत्कालिन अवस्था फरक हुने भएकाले कुनै कुराको निश्चित हुँदैन तर प्रारम्भिक खोजी र उद्धार प्रयासहरू स्थानीय समुदायको पूर्व तयारी क्षमतामा पनि भर पर्छ,"" उनले भनिन्। ,भत्किएको भवनभित्र फसेको मानिस जीवित रहन श्वास फेर्नको लागि हावा र खानेपानी सबैभन्दा जरुरी हुन्छ। तर बाँच्ने कुरा उसलाई लागेको चोटमा पनि भर पर्छ। रगत बगिरहेको छ भने कुनै पनि मानिस २४ घण्टापछि जीवित भेटिने सम्भावना कम रहन्छ। ,ढलेको भवनमा फसेको मानिसलाई ठूलो चोट पनि लागेको छैन र श्वास फेर्ने ठाउँ पनि पाइरहेको छ भने उसलाई बाँच्नका लागि चाहिने अर्को महत्त्वपूर्ण कुरा शरीरलाई आवश्यक मात्रामा चाहिने पानी हो।,अमेरिकाको ड्यूक विश्वविद्यालयस्थित सघन उपचार सम्बन्धी विज्ञ प्राध्यापक रिचर्ड एडवार्ड मुनका अनुसार शरीरमा अक्सिजन र पानीको कमीले बाँच्न कठिन बनाउँछ।,""हरेक वयस्कको शरीरबाट पिसाब, पसिना, श्वास फेर्दा वा बाफको माध्यमबाट एक दिनमा १.२ लिटर पानी बाहिर जान्छ,"" उनले भने।,""यसरी आठ लिटरसम्म पानी बाहिर गयो भने मानिस गम्भीर बिरामी हुन्छ।"",कतिपय आकलनहरूले मानिस पानी बिना तीन देखि सात दिनसम्म बाँच्न सक्ने देखाएका छन्। ,यदि कुनै मानिसको टाउकोमा आघात पुग्ने किसिमको चोट लागेको छ र श्वास फेर्नका लागि साँघुरो ठाउँ मात्रै छ भने विपद्को दोस्रो दिनपछि बाँच्ने सम्भावना निकै कम हुन्छ।,डाक्टर रेग्मीका अनुसार यस्तोमा फसेका मानिसहरूलाई लागेको चोटको अवस्थाबारे मूल्याङ्कन गर्नु पनि निकै महत्त्वपूर्ण हुन्छ।,""मेरुदण्ड, टाउको वा छातीमा चोट लागेका मानिसहरूलाई आघातसम्बन्धी तत्काल उपचार हुने अस्पतालहरूमा नपुर्‍याउँदासम्म नबाँच्न सक्छन्,"" उनले भनिन्।,रक्तस्राव, हड्डी भाँचिने र अङ्गभङ्ग हुने जस्ता चोटपटकले मृत्युको सम्भावना बढाउँछ।,उद्धारपछि हुने हेरचाह पनि उत्तिकै महत्त्वपूर्ण हुने डा रेग्मी बताउँछिन्।,""भग्नावशेषबाट जीवित उद्धार गरिएकाहरूको पनि 'क्रस सिन्ड्रोम'का कारण मृत्यु हुनसक्छ। यस्तो अवस्था साधरणतया भूकम्पजस्ता विनाशकारी घटनामा च्यापिएका मानिसहरूमा हुने गर्छ।"",उनका अनुसार भग्नावशेषमा च्यापिएका कारण मांसपेशीमा क्षति पुगेका कारण शरीरमा उत्पन्न हुने एउटा विषाक्त पदार्थका कारण 'क्रस सिन्ड्रोम' हुनेगर्छ। ,जब शरीरलाई थिचेर राखेको भग्नावशेष हटाइन्छ यस्तो विषाक्त पदार्थ शरीरका अन्य ठाउँमा फैलिएर गम्भीर असरहरू देखा पर्न सक्ने डा रेग्मी बताउँछिन्।  ,विपद्का घटना भएका क्षेत्रको मौसमले पनि भग्नावशेषमा फसेका मानिसहरू कति समयसम्म बाँच्छन् भन्ने कुरा निर्धारण गर्छ।,प्राध्यापक मुनका अनुसार टर्कीमा अहिले रहेको जाडो मौसमले परिस्थितिलाई झन् खराब बनाएको छ।,""एकजना वयस्कले २१ डिग्री सेल्सियससम्मको तापक्रम आफ्नो शरीरको तातोपना नगुमाई सहन सक्छ। तर त्यो भन्दा चिसो भयो भने स्थिति फरक पर्न सक्छ,"" उनले भने।,त्यस्तो अवस्थामा शरीरको तापक्रमले वरपरको तापक्रम पछ्याउन सुरु गर्छ।,""हाइपोथर्मिया (शरीरको तापक्रम धेरै न्यून भएर जाने समस्या) हुने गति व्यक्तिको एकान्तपनामा र ओतको अवस्थामा पनि भर पर्छ। धेरै थोरै र कम भाग्यशालीहरूलाई मात्र यस्तो अवस्थामा हाइपोथर्मिया हुन्छ,"" सघन उपचार विशेषज्ञले भने।,तर गर्मीका कारण वरिपरिबाट बन्द रहेको ठाउँ धेरै तातो भयो भने पनि च्यापिएको मानिसले शरीरमा रहेको पानीको मात्रा छिटो गुमाएर बाँच्ने सम्भावना कम हुँदै जान सक्छ। ,विज्ञहरूका अनुसार सधैँजस्तो अवमूल्यन गरिएको विषय मानसिक सुस्वास्थ्य र नियन्त्रण हो। ,उनीहरूका अनुसार आफू जीवित रहने इच्छाशक्तिमा आफ्नो मनलाई अडिग राख्न सक्नु बाँच्नका लागि महत्त्वपूर्ण हुन्छ।,""डर हाम्रो प्राकृतिक प्रतिक्रिया हो, तर हामी आत्तिनु हुँदैन। हामी बाँच्नका लागि मानसिक रूपमा बलियो हुनुपर्छ,"" उद्धारविज्ञ अन्गोरेन भन्छन्।,यसका लागि दृढ सङ्कल्प पनि आवश्यक पर्छ।,सन् १९९५ मा दक्षिण कोरियामा भूकम्पको १० दिनपछि एक जना मानिसलाई जीवितै उद्धार गरियो। ,उनी वर्षाको पानी पिएर र कार्टुनको बक्सा खाएर बाँचेका विवरण आएका थिए। उनले आफ्नो दिमाग सक्रिय राखिरहन बच्चाका खेलौनासँग खेलेका थिए।,सन् २०१३ मा बाङ्ग्लादेशमा भत्किएको एउटा कारखानाबाट १७ दिनपछि एकजना महिलालाई जीवितै बाहिर निकालियो।,""मैले उद्धारकर्मीहरूको आवाज धेरै दिनदेखि सुनिरहेकी थिएँ। उनीहरूको ध्यान तान्न लौरो र डन्डीले भग्नावशेषमा हानिरहेँ तर कसैले मलाई सुनेन,"" आफ्नो उद्धार भएपछि उनले भनेकी थिइन्।,""मैले १५ दिनसम्म प्याकेटमा राखिएका खानेकुरा खाएँ। अन्तिम दुई दिन खानका लागि पानी बाहेक केही बाँकी थिएन।"",सुकुम्वासीका नेता भन्छन्, 'अपार्टमेन्ट होइन, भूमिमा अधिकार चाहिन्छ',हेइटीमा २ लाख २० हजार मानिसहरूको ज्यान जाने गरी सन् २०१० मा आएको भूकम्पपछि एकजना मानिस एउटा पसल रहेको भग्नावशेषभित्र १२ दिनसम्म बाँचेका थिए। ,पछि अर्का एकजना मानिस भूकम्पपछि बनेको भग्नावशेषमा फसेर २७ दिनसम्म बाँचेको विवरण आए।,सन् २००५ मा पाकिस्तान नियन्त्रित कश्मीरमा भूकम्पको दुई महिनापछि ४० वर्षकी महिलाको भान्साबाट जीवितै उद्धार गरिएको थियो। नक्ष बीबी नामकी ती महिला मांसपेशीहरू सुकेको र बोल्न नसक्ने अवस्थामा भेटिएकी थिइन्।,""हामीले मरिसकेको ठानेका थियौँ तर बाहिर निकाल्दै गर्दा उनले आँखा खोलिन्,""उनकी आफन्तले बीबीसीसँग भनेकी थिइन्।,2023 बीबीसी। अन्य वेबसाइटका सामग्रीहरूका लागि बीबीसी जिम्मेवार छैन।, "
https://www.bbc.com/nepali/articles/c3g6j8pdr57o,समाजवादी चिन्तकको रूपमा चिनिन्छन् नेपाली कांग्रेसका नेता रामचन्द्र पौडेल।,"तनहुँ बाहुनपोखराका उनी २०१८ सालदेखि निरन्तर राजनीतिमा छन्। आफ्नो राजनीतिक यात्रा अवधिभर पटकपटक गरी उनले १५ वर्ष बन्दी जीवन बिताएका थिए।,कुनै समय दलको कार्यवाहक सभापति समेत बनेका पौडेलले उपप्रधानमन्त्रीसहित महत्त्वपूर्ण जिम्मेवारीहरू निर्वाह गरेका छन्। यद्यपि, उनी सन् २०१०/२०११ मा कयौँ पटक प्रधानमन्त्री बन्नका लागि एक्लो उम्मेदवार भए पनि हरेक पटक बहुमत ल्याउन नसकेकै कारण पराजित भए।,हाल प्रधानमन्त्री रहेका पुष्पकमल दाहाल प्रचण्डसँगै प्रधानमन्त्री पदका लागि उम्मेदवारी दिएका पौडेललाई अहिले राष्ट्रपतिको उम्मेदवार बनाउन उनै प्रचण्डले एमालेसँगको गठबन्धन तोड्ने निर्णय गरे।,पैडेलसँग २०५१ देखि २०५५ सम्म सभामुख रहनुको अनुभव छ। र, यही फागुन २५ गते हुने राष्ट्रपतीय निर्वाचनमा पौडेलका एक्लो प्रतिस्पर्धी बनेका छन् सभामुखकै जिम्मेवारी वहन गरी सकेका अर्का व्यक्तित्व- सुवासचन्द्र नेम्वाङ।,कुनै बेला (२०३५ सालदेखि २०५२ सालसम्म) नेपाल ल क्याम्पसमा पढाउँथे नेम्वाङ। सँगसँगै कानुन व्यवसायमा समेत सक्रिय रहेका उनले २०२८ साल देखि नै सुरु गरेको राजनीतिक यात्रामा कहिल्यै ‘ब्रेक’ लिएनन्। बरु २०५२ सालमै कानुन, न्याय तथा संसदीय मामिला मन्त्री भए।,कानुनी शैक्षिक तथा पेशागत पृष्ठभूमिका मानिस त्यसरी नीति बनाउने र निर्णायक तहमा पुग्नु राजनीतिक सेरोफेरोमा नौलो विषय थियो। तत्कालीन परिस्थितिमा त्यो परिवर्तनको सङ्केत पनि भएको कतिपय जानकारहरू बताउँछन्।,संविधान र कानुनबारे कलम चलाउने नेम्वाङ सभामुखहुँदै दुई वटै संविधानसभा अध्यक्ष रहे।,अहिले नेम्वाङ नेकपा एमालेको उपाध्यक्ष हुन्।,देश सङ्घीय लोकतान्त्रिक गणतन्त्र घोषणा भएपछि सन् २००८ मा रामवरण यादव पहिलो राष्ट्रपति बने। सन् २०१५ यता विद्यादेवी भण्डारी उक्त पदमा छिन्। उनी पहिलो महिला र नेपालको संविधान घोषणा भएपश्चात् निर्वाचित हुने पहिलो राष्ट्रपति हुन्।,पूर्व सभामुखको हैसियतमा राष्ट्रपतिका दुवै दाबेदारहरूले कतिपय अवस्थामा राजनीतिक दल र विचारधाराबाट अलग रहेर काम गरेको हुनसक्ने सम्भावना रहने राजनीतिक विश्लेषकहरू बताउँछन्। ,इलामको सुन्तलाबारीका सुवासचन्द्र नेम्वाङ बिसं २०२८ सालमा इलामको स्वतन्त्र विद्यार्थी यूनियनका सभापति बनेपछि कम्युनिस्ट राजनीतिमा उदाएका हुन्। बिसं २०३३ सालमा राजनीतिक मुद्दामा केन्द्रीय कारागारमा थुनामा रहँदा उनी तत्कालीन कोअर्डिनेशन केन्द्र मालेबाट मूलधारको राजनीतिमा आएका थिए।,अहिले इलाम २ बाट प्रतिनिधिसभा सदस्य चुनिएका उनले संविधान निर्माण प्रक्रियामा “धेरै ठूलो भूमिका निर्वाह गरेको” विचार छ काठमाण्डू विश्वविद्यालयमा कानुनका प्राध्यापक डा. विपिन अधिकारीको।,“त्यो ठाउँमा नेम्वाङ नभएको भए दुवै संविधानसभाको उपलब्धि देखिन्थ्यो या देखिँदैनथ्यो भन्ने कुरा शङ्कास्पद रहन्छ। उनले कुशल नेतृत्वदायी भूमिका निर्वाह गरेका हुन्,“ उनले भने।,उनले राजनीतिक अडान तेर्साएर प्रक्रिया अवरुद्ध नगराएको र कठोर विचारधारा नबोकेको अधिकारीको मत छ।,धेरै मानिससँग संवादमा रहनु र सबैको कुरा सुन्नुलाई नेम्वाङको सबल पक्षका रूपमा व्याख्या गर्छन् अर्का राजनीतिक विश्लेषक राजेन्द्र महर्जन। तर, उनको राजनीतिक भूमिका प्रश्नरहित नभएको उनको तर्क छ।,“सौम्य व्यक्तित्व भएका उनलाई राजनीतिक रूपमा हेर्दा चाहिँ प्रश्नको पर्याप्त ठाउँ छ,” उनले भने।,विशेषगरी नेकपा एमाले अध्यक्ष केपी शर्मा ओलीसँगको निकटताका कारण नेम्वाङमाथि दल वा व्यक्ति विशेषको दबाब पर्न सक्ने बताउँछन् महर्जन।,उनले बीबीसीसँग भने,“उनको सभामुखको भूमिका नै विवादास्पद रह्यो। संविधान निर्माणबारे दलहरूबीच भएको १६ बुँदे सहमतिलाई कानुनी जामा उहाँले नै लगाउनु भएको हो। र, त्यो संविधानप्रति असन्तुष्टहरूले अझै प्रश्न गरिरहेकै छन्।”,रामचन्द्र पौडेललाई राजनीतिक रूपमा कुनै गलत अभ्यासहरूमा नजोडिएका ‘तटस्थ व्यक्तित्व’को रूपमा व्याख्या गर्छन् प्राध्यापक डा. विपिन अधिकारी।,“राजनीतिक वृत्तमा उनलाई सकारात्मक रूपमा नै हेरिन्छ। हालसम्म नकारात्मक चर्चामा आएका छैनन्,” उनले भने।,धेरैले रुचाएको “आदर्श मानिस” भए पनि संस्थाभित्र सङ्गठन बिस्तारमा भने पौडेल कमजोर रहेको अधिकारीको तर्क छ।,“भूमिका पाउँदा निर्वाह गर्न सक्ने तर पार्टीभित्रै दह्रो पकड भएको मानिस भने होइनन्,” उनी भन्छन्।,“सङ्गठन बनाउन नसक्दा दलभित्रै राम्रो विचारले मात्र ठाउँ पाउँदैन। राष्ट्रिय मेलमिलापको नीति लागू गर्ने क्रममा पौडेलसहित उनी निकट नेताहरू विचलित हुनु त्यसको एउटा उदाहरण हो।”,पार्टीकै नेतालाई राष्ट्रपति बनाउने प्रवृत्तिले जनअपेक्षा पूरा नगर्ने दाबी गर्छन् पूर्वसभामुख दमननाथ ढुङ्गाना।,“दुई जनामध्ये एक जना त त्यो आसनमा पुग्नु हुन्छ। तर, उहाँहरू दलको नेता हुनुन्छ र अहिले दलहरूले जनताप्रतिको उत्तरदायित्व त्यति पूरा नगरेको आम धारणा छ। एक किसिमको वितृष्णा बढ्दो छ,” उनले भने।,दलहरूले राजनीतिक परिवर्तनका लागि गरेको प्रतिबद्धता र व्यवहारमा लागू गरिरहेको वास्तविकतामा ठूलो अन्तर रहेको उनी बताउँछन्। ,भन्छन्,“त्यो खाडल पुर्ने प्रयास कसैले गरिरहेको छैन। खाली सत्ता, सत्ता, सत्ता... त्यहाँ पुगेर के त? खाली आर्थिक अवस्था नाजुक हुँदै गइरहेको छ। युवाहरू विदेश गइरहेका छन्। निराशा बढिरहेको छ।”,यस्ता यावत् समस्या सम्बोधन गर्न सक्षम मानिसले स्वस्थ प्रतिस्पर्धा गरे पनि दलकै मानिस राष्ट्रपतिको उम्मेदवार हुनु उचित नभएको उनको ठहर छ।,राष्ट्रपतिको योग्यताबारे विमर्श भइरहँदा यो पद समावेशी हुनु पर्नेबारे पनि कतिपयले चर्चा गरेका छन्। राष्ट्रपतिमा निर्वाचित भए नेम्वाङ मुलुकको सर्वोच्च ओहदामा पुग्ने पहिलो जनजाति हुनेछन्।,तर उनले जनजाति वा पहिचानको आन्दोलनमा, उत्पीडनको मुद्दामा “खासै योगदान नपुर्‍याएको” विश्लेषक महर्जन बताउँछन्।,“हामी समावेशी छौँ भनेर कसैको अनुहार देखाइएला तर पहिचानको आन्दोलनको सन्दर्भमा नेम्वाङको भूमिका सकारात्मक छैन,” उनले भने।,“त्यसैले कसैको अनुहार वा नाक नक्सा वा आँखा देखाएर समावेशी भइँदैन। कसैको प्रतिनिधित्व हुँदैन। एजेन्डा कति बोकेका छन् भन्ने कुरा महत्त्वपूर्ण हुन्छ।”,राष्ट्रपति विद्यादेवी भण्डारीको कार्यकाल आगामी फागुन २८ गते र उपराष्ट्रपति नन्दबहादुर पुनको कार्यकाल चैत ३ गते सकिँदै छ।,संविधानअनुसार नेपालको राष्ट्रप्रमुखका रूपमा राष्ट्रपति रहन्छन्। राष्ट्रपतिको अनुपस्थितिमा राष्ट्रपतिको कार्यभारसमेत सम्हाल्ने जिम्मेवारी उपराष्ट्रपतिले पाउँछन्।,2023 बीबीसी। अन्य वेबसाइटका सामग्रीहरूका लागि बीबीसी जिम्मेवार छैन।, "
https://www.bbc.com/nepali/news-64658857,"माघ १ गते ७२ जनाको ज्यान जानेगरी पोखरामा भएको यती एअरलाइन्सको विमान दुर्घटनाको जाँच गर्न गठित आयोगले बुधवार प्रारम्भिक प्रतिवेदन सार्वजनिक गरेसँगै दुर्घटनाको कारणबारे विभिन्न कोणबाट विश्लेषण भइरहेको छ। ,'धेरै कारण हुनसक्छन् तर दोष ,विमानचालकमाथि,',यो पनि हेर्नुहोस्","आयोगका अनुसार बुधवार सार्वजनिक प्रतिवेदन ""प्रारम्भिक मात्र भएकाले"" थप अध्ययन जारी रहनेछ। ,प्रतिवेदनमा आयोगले ""मानवीय कमजोरी"" का कारण ‍दुर्घटना भएको हुनसक्ने सङ्केत गरेको छ तर त्यस्तो निष्कर्ष भने निकालेको छैन। ,उक्त प्रतिवेदनको अध्ययन गरेका एक वरिष्ठ विमानचालकले प्रतिवेदनको विवरण हेर्दा ""यान्त्रिक गडबडी""ले दुर्घटना भएको जस्तो देखिएको बीबीसीलाई बताएका छन्। ,यद्यपि आयोगका सदस्यहरूका भनाइमा ""दुर्घटनाको मुख्य कारण पत्ता लगाउन थप अध्ययन आवश्यक"" देखिएको छ। ,उक्त दुर्घटना नेपालको आन्तरिक उडानमा भएको सबैभन्दा घातक विमान दुर्घटना हो। ,बुधवार सार्वजनिक प्रतिवेदनमा आयोगले उक्त जहाजको विवरणदेखि त्यस दिन त्यो जहाजले गरेका उडानहरूको विवरण समेटेको छ। ,त्यस्तै चालकलगायतको व्यक्तिगत विवरण, मौसमसम्बन्धी जानकारी, जहाज दुर्घटना भएको स्थानको जानकारी, फ्लाइट रेकर्डरमा भएका विवरणका अंशजस्ता कुराहरू प्रतिवेदनमा समाविष्ट छन्। ,फ्लाइट डेटा रेकर्डर (एफडीआर) तथा ककपिट भोइस रेकर्डर (सीभीआर) मा रेकर्ड भएका विवरणका आधारमा काठमाण्डू विमानस्थलबाट उडेर पोखरामा दुर्घटना हुँदाका बेलासम्मका घटनाक्रमलाई प्रतिवेदनमा क्रमैसँग उल्लेख गरिएको छ। ,उक्त प्रतिवेदनले उडान सुरक्षासम्बन्धी अन्तरिम सिफारिस दिनुका साथै विस्तृत अनुसन्धानका लागि दायरा पनि तय गरेको छ।,प्रतिवेदनमा पोखरा अन्तर्राष्ट्रिय विमानस्थलमा तत्कालका लागि प्रवेशबिन्दु रनवे 'वनटू'तर्फबाट उडान गर्नेबारेमा त्यहाँको अध्ययन गराएर मात्र गराउन नेपाल नागरिक उड्डययन प्राधिकरणलाई सिफारिस पनि गरिएको छ।   ,अब आयोगले सोही दायरामा केन्द्रित भएर अनुसन्धान गर्ने आयोगका सदस्यसचिव बुद्धिसागर लामिछानेले जानकारी दिए।,प्रारम्भिक प्रतिवेदनमै अबको अनुसन्धानको दायरा के हुन्छ भन्ने उल्लेख गरिएको छ। ,त्यसमा उल्लेख भएको विवरणअनुसार उक्त जहाज अवतरण गर्ने बेलामा जहाजका दुवै इन्जिनका प्रोपेलरहरू फेदरको अवस्थामा किन गए भन्ने भन्ने एउटा दायरा तय गरिएको छ। ,त्यस्तै दोस्रो दायरामा त्यस्तो अवस्था आउनुमा मानवीय कारण थियो कि भन्ने हेरिनेछ। ,तेस्रो दायराका रूपमा स्वचालित नभई विमानचालक आफैँले हेरेर जहाज अवतरण गराउने प्रवृत्ति तथा पोखरामा आन्तरिक र अन्तर्राष्ट्रिय विमानस्थल एकसाथ सञ्चालनसम्बन्धी कुरालाई पनि दुर्घटनासँग जोडेर अनुसन्धान गरिनेछ।,Airports in Nepal,""अबको हाम्रो अनुसन्धान यी तीनवटा विषयमा केन्द्रित हुनेछ। त्यसका लागि हामीले अन्तर्राष्ट्रिय विज्ञहरू वा प्रविधिको सहयोग लिनुपरे पनि लिन्छौँ,"" आयोगका सदस्यसचिव लामिछानेले भने। ,एक साताअघि नै उक्त आयोगले वक्तव्यमार्फत् जहाज दुर्घटनामा पर्नुको प्रारम्भिक कारण 'बेस लेगमा दुवै इन्जिनका प्रोपेलरहरू फेदरमा गएको देखिएको' जनाएको थियो। ,अहिलेको प्रारम्भिक प्रतिवेदनमा त्यो अवस्था आउनुपूर्व चालकहरूबीच भएको संवाद र त्यसपछिको संवादलाई समेत उल्लेख गर्दै त्यसको विस्तृत विवरण दिइएको छ। ,प्रतिवेदनका अनुसार उक्त जहाजका मुख्य चालक क्याप्टेन कमल केसी सहचालकको सीटमा बसेका थिए भने सहचालक अञ्जु खतिवडा मुख्य चालकको सीटमा बसेकी थिइन्।,प्रशिक्षक पाइलट समेत रहेका केसीले खतिवडालाई निर्देशन दिइरहेका थिए। ,तर अन्तिम अवस्थासम्म पनि ""इन्जिनमा पावर नआएपछि"" केसीले नै जहाज अवतरणको ""कमान्ड"" सम्हालेका थिए। ,कतिपयले मुख्य विमानचालक सहचालकको सीटमा बसेर निर्देशन दिएको कुरामाथि पनि प्रश्न उठाएका छन्। ,यद्यपि वरिष्ठ पाइलट वाईके भट्टराई ""हवाई संस्कृतिमा त्यो नौलो कुरा नभएको"" बताउँछन्। ,""यो हवाई संस्कृतिबारे जानकारी नभएकाले मात्र भन्ने कुरा हो। यस्तो चलनलाई सामान्य मानिन्छ,"" उनले भने। ,उनी आफूले पनि अरू विमानचालकलाई त्यसरी प्रशिक्षण दिएको बताउँछन्। ,आयोगको प्रारम्भिक प्रतिवेदनले यसअघि सार्वजनिक भइसकेका कतिपय कुराहरूलाई पुष्टि गरेको छ। ,जस्तो पोखराको नयाँ अन्तर्राष्ट्रिय विमानस्थलको पश्चिमी प्रवेशबिन्दु अर्थात् धावनमार्ग 'वनटू' बाट अवतरण गर्न उक्त विमानले मागको कुरा यसअघि नै सार्वजनिक भएको थियो। ,Nepal aviation accidents,तर सुरुमा पोखरा विमानस्थलसँगको सम्पर्कमा एअर ट्राफिक कन्ट्रोलर (एटीसी) ले जहाजलाई पूर्वतर्फको छेउ अर्थात् रनवे 'थ्रीजीरो'बाट  अवतरण गर्न निर्देशन दिएका थिए। ,तर चालकहरूको अनुरोधमा त्यसलाई पश्चिमतर्फको प्रवेशबिन्दुबाट अवतरणको अनुमति दिइएको थियो।,त्यस्तै चालकले आफैँले हेरेर अवतरण गराउनेगरी जहाजलाई जमिनतर्फ ल्याउँदै गरेको पहिले नै सार्वजनिक भइसकेको कुरालाई पनि प्रतिवेदनले पुष्टि गरेको छ।,प्रतिवेदनमा विमानले सावधानी जनाउने सङ्केतहरूलाई चालकहरूले ""वास्ता नगरेको""तर्फ पनि सङ्केत गरिएको छ। ,यस्ता विभिन्न आधारहरू हेरेर ""मानवीय त्रुटि""तर्फ प्रतिवेदनले सङ्केत गरेको देखिन्छ। ,यद्यपि लामिछाने कुन त्रुटिका कारण दुर्घटना भयो भन्नेबारे तोकिएका दायरामा बसेर थप अध्ययन हुने बताउँछन्।,वरिष्ठ विमानचालक क्याप्टेन वाईके भट्टराई ""इन्जिन फेल हुँदैमा प्रोपेलर फेदर"" नहुने बताउँछन्।,""फेदर गर्दा म्यानूअल (हातले नै) नै गर्नुपर्ने हुन्छ, इन्जिन फेल हुँदैमा फेदर हुँदैन त्यो पनि दुवै प्रोपेलर फेदरिङ हुने भन्ने कुरा अलि अनौठो छ,"" उनले भने।,प्रारम्भिक प्रतिवेदन हेर्दा आफूलाई ""मानवीय भन्दा पनि बढी यान्त्रिक गढबढी हो कि भन्ने शङ्का गर्ने ठाउँ भएको जस्तो लागेको"" उनले बताए। ,तर नेपालमा भएका दुर्घटनामा प्राय: पाइलटमाथि दोष थोपरिने गरेको उनी बताउँछन्। ,""जहाज बनाउने कम्पनी, इन्जिन बनाउने कम्पनी, जहाज बनाउने देश, त्यो चलाउने कम्पनी सबै आफूमाथि दोष नआओस् भन्ने चाहन्छन्,"" उनले भने। ,""त्यस्तो बेलामा दोष पाइलटमाथि लगायो भने त उनीहरूले आफ्नो प्रतिरक्षा गर्ने अवस्था हुँदैन। त्यसैले यी सबै पक्षलाई हेरेर निष्पक्ष जाँच हुनुपर्छ।"",उनले सबै पक्षका स्वार्थलाई समेत दृष्टिगत गरेर ""निष्पक्ष"" जाँच गर्नसके मात्र यथार्थ बाहिर आउने धारणा व्यक्त गरे। ,Phase-wise aviation accidents in Nepal,पोखरामा भएको दुर्घटनामा विमानमा सवार सबै जनाको मृत्यु भएको भए पनि ७१ जनाको मात्र शव वा शरीरको अवशेष भेटिएको अधिकारीहरूले बताएका छन्,विज्ञहरूका अनुसार एटीआरजस्ता विमानमा इन्जिनले घुमाउने पङ्खालाई प्रोपेलर भनिन्छ। जहाजलाई निश्चित गतिमा अघि तान्नका लागि प्रोपेलरमा हुने ब्लेडहरूको कोण परिवर्तन भइरहेको हुन्छ।,दुर्घटना जाँच आयोगका सदस्य वरिष्ठ इन्जिनियर एकराजजङ्ग थापाले गत साता बीबीसीलाई दिएको जानकारीअनुसार विमान 'फेदर' गर्नु भनेको नौलो कुरा भने होइन।,उनका अनुसार विमानको इन्जिनमा समस्या आए पाइलटले आफैँ पनि फेदर गर्न सक्छन्। त्यस्तै इन्जिन बन्द गर्नुअघि पनि विमान फेदर गर्न सकिन्छ।,''फेदर गर्नु भनेको कुनै आश्चर्य कुरा होइन। सामान्य प्रक्रिया नै हो,'' गत साता उनले भनेका थिए।,उनका अनुसार प्रोपेलरको ब्लेडहरू टेढो किसिमले बसे विमान अघि बढ्छ। ,Playback of YT flight,धार सीधा अगाडि फर्केर बस्यो भने विमान अघि बढ्दैन र त्यो अवस्थालाई नै फेदर भएको भनिन्छ। ,जहाजलाई अघि नतान्ने अवस्थामा राख्नुलाई फेदर भनिन्छ। कुनै कारण आकाशमा इन्जिन रोकिए वा रोक्नुपरेमा विमान फेदर गर्नुपर्ने हुन्छ।,पाइलटले गर्नेबाहेक इन्जिनमा समस्या आएको विमानले थाहा पाए स्वचालित रूपमा फेदर हुने पनि थापा बताएका थिए।,""दुई किसिमबाट यो (फेदर) हुन सक्छ। मानवीय त्रुटि पनि हुनसक्छ … अन्य समस्या आएर पनि होला भन्ने कुरा हो। तर दुई वटाकै (दुवै इन्जिन एकैपटक फेदर हुने) सम्भावना कम हुन्छ। त्यसैले ठ्याक्कै के कारणले (त्यस्तो) भयो भन्ने हालसम्म अनुसन्धानकै क्रममा छ,'' थापाले बीबीसीसँग भनेका थिए।,विज्ञहरूका भनाइमा प्रोपेलरको कोण परिवर्तन भएपछि विमानको पङ्खाले हावा काट्ने प्रक्रिया रोकिन्छ र त्यसले विमानको उड्ने शक्ति गुम्छ।,ATR-72 worst crashes,’१३ वर्षको उद्धारकार्यमा मैले यस्तो घटना पहिलो पटक देखेँ’,यति एअरलाइन्सको विमान खसेको ठाउँमा जे देखियो ,के मोबाइल फोन वा चट्याङका कारण विमान दुर्घटना हुन्छ?,2023 बीबीसी। अन्य वेबसाइटका सामग्रीहरूका लागि बीबीसी जिम्मेवार छैन।, "
https://www.bbc.com/nepali/news-64540224,"दक्षिणपूर्वी टर्की र सिमाना जोडिएको सिरियामा सोमवार बिहान आएका दुईवटा शक्तिशाली भूकम्पका कारण हजारौँ मानिसको ज्यान गएको छ र घाइते भएका छन्।  ,यो पनि हेर्नुहोस्","पहिलो भूकम्प आएको केही घण्टापछि दोस्रो शक्तिशाली भूकम्प आएको थियो। ,ती भूकम्पका कारण भएको मानवीय क्षति निकै बढी हुनसक्ने चेतावनी विश्व स्वास्थ्य सङ्गठन (डब्ल्यूएचओ) ले दिएको हो। ,टर्कीको गाजियान्टेप प्रान्तमा आएको पहिलो भूकम्प ७.८ म्याग्निट्यूडको थियो। नेपालमा सन् २०१५ मा आएको विनाशकारी भूकम्प पनि ७.८ म्याग्निट्यूडकै थियो। ,टर्कीमा परकम्पका रूपमा आएको दोस्रो भुइँचालो ७.५ म्याग्निट्यूडको थियो। ,यस्तो भुइँचालोलाई ठूलो मानिन्छ। ,टर्कीमा आएको पहिलो भूकम्पको केन्द्रबिन्दु जमिनको सतहभन्दा केवल १८ किलोमिटर मुनि थियो। ,त्यसैले भवनहरू र अन्य भौतिक संरचनामा ठूलो क्षति पुग्यो।,लन्डनस्थित यूनिभर्सिटी कलेजका जोखिम तथा विपद् न्यूनीकरण विभाग प्रमुख प्राध्यापक जोआना फोरे-वाकर भन्छिन्,""विगत १० वर्षमा दुई वटा मात्रै त्यति म्याग्निच्युडका र त्यसभन्दा अघिल्लो दशकमा चार वटा त्यस्ता विनाशकारी भूकम्प गएका छन्।"",तर भूकम्पको शक्तिका कारण मात्रै विनाश निम्तिने होइन।,यो भूकम्प बिहान सबेरै आएका बेलामा मानिसहरू घरभित्रै सुतिरहेका थिए।,घर तथा भवनहरू कति बलिया छन् कुराले पनि भूकम्पका कारण हुने क्षति फरक पर्न सक्छ। ,पोर्ट्स्मथ यूनिभर्सिटीका ज्वालामुखी र जोखिम सञ्चारसम्बन्धी अध्यापन गरिरहेकी डा. कार्मेन सोलाना सिरिया र दक्षिण टर्कीमा भूकम्प प्रतिरोधात्मक संरचनाहरूको अवस्था निकै खराब रहेको बताउँछिन्।,""त्यसकारण अब जीवन बचाउने कुरा प्रतिकार्यमा निर्भर रहन्छ। बाँचिरहेका मानिसहरूको उद्धारका लागि २४ घण्टा निकै महत्त्वपूर्ण हुन्छ र ४८ घण्टा पछि जीवितै उद्धार गर्न सकिने सम्भावना निकै कम हुन्छ,"" उनले भनिन्।,यो यस्तो क्षेत्र हो जहाँ विगत २०० वर्षयता ठूलो भूकम्प आएको थिएन। ,त्यसैले पनि पनि यहाँ भूकम्प आउँदा गरिनुपर्ने तयारीको मात्रा भूकम्प आइरहने क्षेत्रभन्दा निकै कम थियो। ,पृथ्वीको भूगर्भ विभिन्न तह मिलेर बनेको हुन्छ। चट्टानहरूको त्यस्तो तहलाई प्लेट भनिन्छ। ,ती एकअर्कासँगै टाँसिएर रहेका हुन्छन्। कहिलेकाहीँ प्लेटहरू यतायता हलचल गर्न खोज्छन्, तर एकअर्का हुने घर्षणका कारण रोकिन्छन्। तर कहिलेकाहीँ यस्तो दबाव सिर्जना हुन्छ जसका कारण प्लेटहरू एकअर्कामाथि खप्टिन पुग्छन् र अचानक सतहमा हलचल हुन्छ। ,अहिले टर्कीमा अरेबियन प्लेट उत्तरतर्फ सरेर एनाटोलियन प्लेट थिचिएका कारण भूकम्प गएको हो।,प्लेटहरूको घर्षण नै विगतमा भएका भूकम्पहरूको पनि कारण हो।,यो क्षेत्रमा सन् १८२२ को अगस्टमा ७.४ म्याग्निट्यूडको भूकम्प गएको थियो। त्यो सोमवारको भूकम्पभन्दा निकै सानो हो।,मापनमा सानो भए पनि उक्त भूकम्पका कारण उक्त क्षेत्रमा ठूलो क्षति भएको थियो। एलेपो सहरमा मात्रै ७,००० मानिसले ज्यान गुमाएका थिए। ,क्षति पुर्‍याउन सक्ने क्षमताका परकम्पहरू एक वर्षसम्म नै आइरहे।,सोमवारको भूकम्पपछि पनि धेरै वटा परकम्पहरू आएका छन्। वैज्ञानिकहरूले यसअघिको ठूलो भूकम्पमा जस्तै परकम्पहरू निरन्तर आइरहने ठानेका छन्। ,भूकम्प स्केलमा नापिन्छ। त्यसलाई म्याग्निट्यूड भनिन्छ।,साधरणतया म्याग्निट्यूड २.५ वा त्यसभन्दा सानो कुनै पनि भूकम्प महसुस हुँदैन। तर मापन गर्ने उपकरणहरूले यस्ता भूकम्पको पनि पहिचान गर्छन्। ,म्याग्निट्यूड ५.० सम्मका भूकम्पहरू आएको थाहा हुन्छ। तिनले क्षति पनि पुर्‍याउन सक्छन्। ,टर्कीमा आएको ७.८ म्याग्निट्यूडको जत्रो भूकम्पले ठूलो क्षति पुर्‍याउन सक्ने भएकाले यस्ता भूकम्पलाई ""मेजर"" अर्थात् ठूलो भनेर वर्गीकरण गरिएको छ।,म्याग्निट्यूड ८.० भन्दा ठूलो भूकम्प विनाशकारी हुन्छ। त्यसको केन्द्रबिन्दुवरपर रहेका स्थानमा ठूलो विध्वंश हुन सक्छ। ,जापानको तटीय क्षेत्रमा सन् २०११ मा आएको भूकम्पको म्याग्निट्यूड ९.०  मापन भएको थियो। त्यसले त्यहाँको भूमिमा व्यापक क्षति निम्त्याएको थियो। ,उक्त भूकम्पका कारण शृङ्खलाबद्ध सुनामीहरू आए। एउटा सुनामीका कारण जापानको एउटा परमाणुकेन्द्रमा ठूलो दुर्घटना भयो। ,दक्षिण अमेरिकी राष्ट्र चिलेमा सन् १९६० मा गएको ९.५ म्याग्निट्यूडको भुइँचालोलाई अहिलेसम्म मापन गरिएकामधये ठूलो भूकम्प मानिएको छ।,आमाको शवसँग नाभी जोडिएकी नवजात शिशु फेला परिन्,भत्किएको भवनको भग्नावशेषबाट यसरी जीवितै उद्धार गरियो,टर्कीमा रहेका नेपालीको त्रास र चिन्ता,सम्झनामा फुकुशिमा: विश्व हल्लाएको त्यो पारमाणविक दुर्घटना,'काठमाण्डू यसरी पूर्वतिर सर्‍यो, पश्चिममा गएर अडियो',2023 बीबीसी। अन्य वेबसाइटका सामग्रीहरूका लागि बीबीसी जिम्मेवार छैन।, "
https://www.bbc.com/nepali/articles/c1vxzg71w2go,हिउँद सकिन लाग्दा भएको मौसमी परिवर्तनसँगै फ्लूका बिरामीहरू बढेकाले जोखिममा रहेका समूहले सावधानी अपनाउनु पर्ने चिकित्सकहरूले बताएका छन्।,"एक साता यता फ्लू पुष्टि हुने बिरामीको सङ्ख्या “देखिनेगरी बढेको” शुक्रराज ट्रपिकल तथा सरुवा रोग अस्पतालका सङ्क्रामक रोग विज्ञ डा. शेरबहादुर पुनले जानकारी दिए।,“ल्याब टेस्ट गर्दा दैनिक १२ जना जतिमा इन्फ्लूएन्जा पुष्टि हुन थालेको हो। मौसम परिवर्तन हुने समयमा देखिने भएकाले यसलाई मौसमी फ्लू पनि भनिन्छ,” उनले भने।,शुक्रराज ट्रपिकल अस्पतालसँग दैनिक औषधोपचारका लागि आउने फ्लूका बिरामीबारे यकिन तथ्याङ्क छैन। ,यद्यपि, फ्लू निकै सङ्क्रामक हुने र लक्षण देखिएका सबै परीक्षणका लागि नआउने भएकाले सङ्क्रमितको सङ्ख्या अस्पतालमा देखिएभन्दा निकै उच्च हुन सक्ने जानकारहरू बताउँछन्।,मौसम परिवर्तन हुने विविध समयमा लाग्ने रुघा खोकी नै इन्फ्लूएन्जा अर्थात् मौसमी फ्लू भएको बताउँछन् विज्ञ डा. विमल शर्मा चालिसे।,डा. शर्माका अनुसार मौसमी रुघाखोकी र कोभिड-१९ का लक्षणहरू र यसबाट जोगिने उपाय सामान्यतया मिल्दाजुल्दा हुन्छन्।,“यो निकै छिटो सर्छ। प्राय सङ्क्रमित मानिसको श्वास प्रश्वासबाट यो सहजै फैलन्छ। त्यसैले बिरामीको नजिक जानु नै पहिलो जोखिम हो,” उनले भने।,“परिवारको एक सदस्यबाट अरूमा, स्कूल र होस्टलका विद्यार्थीहरूबाट एकअर्कामा सर्ने भएकाले सतर्कता अपनाउनु उचित हुन्छ। यसको असर रोगप्रतिरोधी क्षमता कमजोर भएकाहरूमा बढी देखिन्छ।” ,नेपालमा हाल इन्फ्लूएन्जाका विभिन्न प्रकारहरूमध्ये ए र बी बढी देखिएको डा. शर्माले जिकिर गरे। उनका अनुसार इन्फ्लूएन्जा ए, बीको तुलनामा बढी सङ्क्रामक र स्वास्थ्यमा असर पार्ने किसिमको हुन्छ।,“तर त्यसको अर्थ अहिले निकै कडा किसिमको सङ्क्रमण फैलिएको भने होइन। यो यसअघि फैलिएका हङकङ वा स्पेनिस फ्लू भनेर चिनिएका फ्लूजस्तो घातक होइन।”,नेपालमा प्राय फेब्रुअरी र मार्च महिनामा तथा जुलाई र अगस्टमा मौसमी फ्लूका बिरामीको चाप बढ्ने डा. शेरबहादुर पुनको भनाइ छ। ,“धेरैजसो जाडो सकिने बेलामा र वर्षा सकिने बेलामा इन्फ्लूएन्जाको प्रभाव बढी देखिन्छ। तर, नेपालको हकमा यो वर्षभर नै सक्रिय हुन्छ,” पुनले जानकारी दिए।,फ्लूमा अचानक ज्वरो आउने, जिउ दुख्ने, रुघाखोकी लाग्ने, घाँटी दुख्ने, नाकबाट पानी बग्ने र हाच्छिउँ आउनेजस्ता लक्षण देखिने विज्ञहरू बताउँछन्।,कोरोनाभाइरसको महामारीपछि धेरैले कोभिड-१९ को सङ्क्रमण र फ्लूको लक्षण मिल्दो भएको बताए पनि यी बीच केही भिन्नता हुने जानकारी दिन्छन् डा. विमल शर्मा चालिसे।,“लक्षण उस्तै भए पनि कोभिड हुँदा फ्लूमा जस्तो सिँगान बग्दैन। हाच्छिउँ आउँदैन। फ्लू हुँदा कोभिडमा जसरी स्वाद हराउँदैन। फ्लू भएका निकै कम मानिसको मात्रै गन्ध र स्वाद हराउँछ,” उनले प्रस्ट्याए।,फ्लूको तुलनामा कोभिडका बिरामीहरूमा दीर्घकालीन असर बढी पर्ने कतिपय विज्ञहरू बताउँछन्।,फ्लूका लक्षणहरू सामान्यतया ५/६ दिनसम्म रहने र बिस्तारै हराउँदै जाने बताइन्छ।,मौसमी फ्लूले रोग प्रतिरोधी क्षमता कमजोर भएका मानिसलाई बढी प्रभावित गर्ने चिकित्सकहरूको भनाई छ।,डा. शर्माले वृद्धवृद्धा, दीर्घ रोगी, नियमित औषधि सेवन गर्ने मधुमेह, उच्च रक्तचाप वा मुटुका बिरामीहरूमा फ्लूको असर पर्न सक्ने चेतावनी दिएका छन्।,“उल्लेखित समूहलाई फ्लू हुँदा छिट्टै निमोनिया देखिने सम्भावना हुन्छ। त्यसले बिरामीको स्थितिलाई झन् गम्भीर बनाउन सक्छ। त्यसैले यो समूह बढी सतर्क र सुरक्षित रहनु पर्छ,” उनले भने।,मौसमी फ्लू लागेका मानिसहरूलाई अन्य लक्षणहरू ठीक भए पनि खोकी भने लामो समयसम्म रहिरहन सक्ने शर्माले बताए।,फ्लू श्वासप्रश्वास वा हावाको माध्यमबाट सर्ने भएकाले यसबाट जोगिन कोभिड नियन्त्रणका लागि अपनाइएका जस्तै सावधानीका उपायहरू अपनाउनु पर्ने विज्ञहरूको सुझाव छ।,रुघाखोकी लागेका वा उनको वरपर रहेकाहरूले नियमित मास्क लगाउने, पटकपटक हात धुने, भिडभाडमा नजाने काम गर्नुपर्ने उनीहरू बताउँछन्।,विभिन्न किसिमका भाइरल सङ्क्रमणबाट जोगिन इन्फ्लूएन्जाविरुद्ध खोप लगाउन उचित हुने चिकित्सकहरूको भनाइ छ।,यस खोप मुटु र श्वासप्रश्वासको समस्या भएका बालबालिकालाई अनिवार्य दिइन्छ। त्यसबाहेक अन्यलाई पनि इन्फ्लूएन्जा हुँदा रुघाखोकी र निमोनिया हुने सम्भावना रहेकाले उक्त खोप लगाउने सुझाव उनको छ।,“यो खोप सबैले हरेक वर्ष लगाउँदा उचित हुन्छ। अस्पताल, क्लिनिक र फार्मेसीहरूमा सहजै उपलब्ध हुन्छ र उमेरले ६ महिनामाथिका सबैलाई फाइदा पुर्‍याउँछ,” उनले भने।,यसअघि पल्मोनरी एन्ड क्रिटिकल केअर विशेषज्ञ डाक्टर रक्षा पाण्डेले हरेक वर्ष विश्व स्वास्थ्य सङ्गठनको सिफारिसमा 'भाइरसको स्ट्रेन' हेरेर नयाँ इन्फ्लूएन्जाको खोप भित्रने बताएकी थिइन्।,इन्फ्लूएन्जाविरुद्धको खोप २,५०० देखि ३,००० रुपैयाँसम्म पर्छ।,2023 बीबीसी। अन्य वेबसाइटका सामग्रीहरूका लागि बीबीसी जिम्मेवार छैन।, "
https://www.bbc.com/nepali/articles/crgz18pjxx5o,टर्कीमा फेब्रुअरी ६ मा गएको विनाशकारी भूकम्पमा भत्किएका भवनहरूको निर्माणसँग सम्बन्धित ६०० भन्दा बढी मानिसमाथि अहिले अनुसन्धान भइरहेको त्यहाँको सरकारले बताएको छ।,"शनिवार न्यायमन्त्री बेकिर बोजडाका अनुसार भवन निर्माण कार्यमा संलग्न ठेकेदार र सम्बन्धित संरचनाका मालिकहरूसहित १८४ जना सन्दिग्धहरूलाई यसअघि नै पक्राउ गरिएको थियो।,वर्षौँदेखि विशेषज्ञहरूले चरम भ्रष्टाचार र सरकारी नीतिहरूका कारण थुप्रै नयाँ भवनहरू असुरक्षित रहेको चेतावनी दिँदै आएका थिए।,टर्की र सिरियामा भूकम्पपछि मृत्यु हुनेहरू पुष्टि भएको सङ्ख्या अहिले ५० हजार नाघेको छ।,बोजडाले ७.८ म्याग्निट्युडको भूकम्प र त्यसको केही घण्टापछि नै शक्तिशाली परकम्प गएको दक्षिण-पूर्वी टर्कीबाट टेलिभिजनमार्फत् सम्बोधन गरेका थिए।,उनले दिएको जानकारीले अनुसन्धान तीव्र भएको प्रस्ट्याउँछ। दुई साताअघि ११३ जनालाई पक्राउ पुर्जी जारी गरिएको अधिकारीहरूले बताएका थिए।,टर्कीका सञ्चारमाध्यमले जनाएअनुसार गिरफ्तारीमा परेकामध्ये एक जना भूकम्प गएको ठाउँ निकट सहरका मेयर हुन्।,भूकम्पपछि टर्कीमा १ लाख ६० हजार भन्दा बढी भवनहरू पूर्ण रूपमा वा गम्भीर प्रकारले भत्किएका छन्।,त्यसले उक्त प्राकृतिक विपद्को प्रभावलाई मानवीय कमजोरीले थप खराब बनाएको हो की भन्ने प्रश्नहरू उब्जाएको थियो।,विपक्षी दलहरू र कतिपय विज्ञहरूले राष्ट्रपति रेजेप ताइयीप एर्दोआनको सरकारलाई भवन निर्माणसम्बन्धी नियम कार्यान्वयन गराउन विफल भएको आरोप लगाउँछन्।,उनीहरूका अनुसार निर्माण क्षेत्र विस्तारलाई प्रवर्द्धन गर्न भवन निर्माण सम्बन्धी नियमहरूको उल्लङ्घन गर्नेहरूलाई आममाफी दिनेबारेका सरकारी नियम हाल भूकम्प प्रभावित क्षेत्रमा पनि कार्यान्वयन गरिएका थिए।,राष्ट्रपति एर्दोआनले त्रुटि भएका स्वीकार गरेका छन् तर उनले विपद्को स्तर ठूलो भएकाले त्यस्तो क्षति भएको जनाएका छन्।,हालै उक्त क्षेत्रको भ्रमणका क्रममा उनले भने, “यस्तो जसरी पनि भएरै छाड्थ्यो। भावीले गरिदिएको योजनाको अंश यो थियो.”,टर्कीमा निकट भविष्यमा चुनाव हुँदैछ। २० वर्ष शक्तिमा रहेका एर्दोआनको भविष्य दाउमा छ र उनले गरेका राष्ट्रिय एकताको अपिलको खासै सुनुवाइ भएको छैन।,2023 बीबीसी। अन्य वेबसाइटका सामग्रीहरूका लागि बीबीसी जिम्मेवार छैन।, "
https://www.bbc.com/nepali/news-64609054,टर्कीमा नयाँ बनेका बहुतल्ले आवासीय भवनहरू समेत भूकम्पका कारण ढलेपछि मानिसहरू आक्रोशित भएका छन्। ,"बीबीसीले भग्नावशेषमा परिणत भएका तीन वटा नयाँ भवनहरूको जाँच गरेर भवन सुरक्षामा तीनले उजागर गरेका पक्षहरू पत्ता लगाउने प्रयास गरेको छ। ,दक्षिणी टर्की र उत्तरी सिरियामा ७.८ र ७.५ म्याग्निच्युडका दुईवटा ठूला भूकम्पहरूले हजारौँ मानिसहरूको ज्यान लिनुका साथै सबैखाले भवनहरू जमिनसम्मै भत्काइदिएको छ। ,यहाँको भूकम्पमा सबैभन्दा नयाँ केही भवनहरू पनि ढलेपछि भवन सुरक्षाको मापदण्डबारे केही जरुरी प्रश्नहरू उठेका छन्।,आधुनिक निर्माणको प्रविधि अनुसार निर्माण भएका भवनहरूमा यो हदसम्मको धक्काबाट ठूलो क्षति हुन नहुने हो। ,यसअघिका भूकम्पपछि बनेका मापदण्डहरूका कारण यो देशमा नयाँ भवनहरूमा यो सुरक्षा सुनिश्चित भएको हुनुपर्ने हो। ,बीबीसीले अध्ययन गरेका तीनवटा मध्ये पहिलो भवनको सामाजिक सञ्जालमा आएका भिडिओहरूमा मानिसहरू चिच्याइरहेको र जोगिन दौडिरहेको देखिन्छ। ,मलाट्यामा रहेको भवनको तल्लो आधा भाग भत्कँदै गरेको देखिन्छ र माथिल्लो भाग कोल्टे परेर अडिन्छ। ,यो बहुतले आवासीय भवन 'अपार्टमेन्ट' गत वर्ष मात्रै बनेको हो। ,सामाजिक सञ्जालमा राखिएका भवनका यसअघिका विज्ञापनहरूमा यो भूकम्प प्रतिरोधी मापदण्ड अनुसार बनेको दाबी गरिएको छ। ,यसमा प्रयोग भएका सबै सामग्री र काम ""उच्च गुणस्तरका"" भएको विज्ञापनमा दाबी गरिएको छ। ,यसको आफ्नै विज्ञापन भने अहिले अनलाइनमा उपलब्ध छैनन् तर सामाजिक सञ्जालमा राखिएका स्क्रीनसट र भिडिओहरूबाट यही कम्पनीको विज्ञापन भएको ठम्याउन सकिन्छ। ,हालै बनेको मतलब यो सन् २०१८ मा अद्यावधिक गरिएको नयाँ भवन निर्माण मापदण्ड अनुसार बनेको हुनुपर्छ। ,यो मापदण्डमा भूकम्पको जोखिमयुक्त क्षेत्रमा बन्ने नयाँ संरचनाहरूमा उच्च गुणस्तरको कङ्क्रिटलाई स्टिलको डन्डी प्रयोग गरेर मजबुत बनाउनुपर्ने भनिएको छ। ,भवनमा प्रयोग हुने पिल्लरको लहर र बीमहरू पनि भूकम्पको प्रभाव कम गर्न सक्नेगरी राखिनुपर्ने नियम छ। ,बीबीसीले यो भवन निर्माणमा प्रयोग भएको मापदण्ड पुष्टि गर्न सकेको छैन। ,तस्बिरहरूले तटीय सहर स्केन्दोरुनमा हालै बनेको अर्को अपार्टमेन्ट भवनको पनि धेरै भाग भत्किएको देखाएका छन्। ,सोह्र तल्ले उक्त भवनको अगाडी र छेउपट्टिको भाग पूरै भत्किएका छन् भवनको एउटा भाग मात्रै ठाडो अडिएको छ। ,निर्माण कम्पनीले भवनको प्रवर्द्धनका लागि प्रयोग गरेको तस्बिरसँग उक्त भत्किएको भवनको तस्बिरलाई बीबीसीले तुलना गरेर हेर्दा एउटै देखिएको छ। ,यो भवन सन् २०१९ मा निर्माण सकिएको देखिन्छ। ,यसको अर्थ उक्त भवन पनि नयाँ मापदण्ड अनुसार बनेको हुनुपर्छ। ,बीबीसीले भवन निर्माण गर्ने कम्पनीसँग सम्पर्क गरे तापनि कुनै जवाफ पाएन।  ,बीबीसीले पुष्टि गरेको एन्टाकीयाको अर्को भवनको तस्बिरमा पनि नौ तले भवनको अधिकांश भाग भग्नावशेष भएको छ। ,यसमा निर्माणकर्ताको नाम पनि देखिन्छ: 'गुक्लु बाची'। ,हामीले उक्त भवनको उद्घाटन समारोहको भिडिओ भेट्यौँ जसले यसको निर्माण सन् २०१९ को नोभेम्बरमा सकिएको पुष्टि गर्छ। ,उक्त भिडिओमा निर्माणकर्ताले यो परियोजना निर्माणको गुणस्तरका दृष्टिले समेत विशेष रहेको दाबी गरेको छ। ,बीबीसीको जिज्ञासामा यसका निर्माताले भनेका छन्, ""मैले बनाएका सयौँ भवनहरूमध्ये दुर्भाग्यवश र दुखद् रूपमा दुई वटा भत्किएका छन्।"",उनले भूकम्पको ठूलो धक्काका कारण यो सहरका लगभग सबै भवन ढलेको दाबी गरेका छन्।  ,कडा भूकम्प प्रतिरोधी मापदण्ड लागु भएको क्षेत्रमा धेरै भवनहरू ढलेपछि टर्कीका धेरै मानिसहरूले भवन निर्माण गुणस्तरबारे प्रश्न गरिरहेका छन्। ,भूकम्प शक्तिशाली भए पनि राम्रोसँग बनाइएका भवनहरूले यसको धक्का बहन गर्न सक्नुपर्ने विज्ञहरू बताउँछन्। ,""यो भूकम्पको धक्का निकै ठूलो भए पनि राम्रोसँग बनाइएका भवनहरू ढाल्ने किसिमको थिएन,"" लन्डनस्थित युनिभर्सिटी कलेजका विज्ञ डेभिड एलेक्जान्डरले भने। ,""धेरै ठाउँमा धक्काको स्तर अत्यधिक मापन भएको ठाउँमा भन्दा कम थियो। त्यस कारण हामी के निष्कर्ष निकाल्न सक्छौँ भने भत्किएका हजारौँ घरहरूमध्ये अधिकांशले निर्माण मापदण्ड पूरा गरेका थिएनन्।"" ,सन् १९९९ मा देशको उत्तर पश्चिमी भूभागमा भूकम्पले १७,००० मानिसहरूको ज्यान लिएपछि भवन निर्माणको मापदण्डमा कडाइ गरिएको छ। ,तर कुनै मापदण्डहरूको कार्यान्वयन कमजोर छ। ,""अर्को पक्ष के पनि हो भने भइरहेका भवनहरूको सबलीकरण पनि निकै काम भएको छ र नयाँ भवनहरूमा पनि मापदण्ड पालना न्यून छ,"" प्राध्यापक एलेक्जान्डरले भने। ,बीबीसीका मध्यपूर्व संवाददाता टम बेटमनले दक्षिणी सहर अडानामा कुरा गरेका कतिपयले भत्किएकामध्ये एउटा भवन २५ वर्षअघिको भूकम्पमा पनि चर्किएको तर राम्रोसँग सबलीकरण नगरी छोडिएको बताएका छन्। ,ठूल्ठूला भूकम्प आइरहने विगत भए पनि जापानजस्ता देशहरूमा दशौँ लाख मानिसहरू घना जनसङ्ख्या भएको क्षेत्रमा अग्ला भवनहरूमा बसिरहेका छन्। ,यसले पनि भूकम्प प्रतिरोधी निर्माणको मापदण्ड पालनाले कसरी मानिसहरूलाई विपद्‍बाट जोगाउन सकिन्छ भन्ने देखाउँछ। ,भूकम्प सम्बन्धी सुरक्षाको मापदण्ड भवनको प्रयोग र भूकम्पको जोखिमयुक्त क्षेत्रसँगको दूरीका कारण फरकफरक हुनसक्छ। ,जसमा सामान्य सुदृढीकरणदेखि भवन भरी जडान हुने मोसन ड्याम्परहरूसम्म पर्दछन्। ,कतिपय भवनहरूलाई जमिनमा हुने कम्पनबाट अलग गर्न भवनको मुनि पट्टी झट्का अवशोषक राख्ने गरिन्छ। ,टर्कीमा सरकारले भवन निर्माणको मापदण्ड पालना नगरेका भवनहरूलाई निश्चित जरिवाना लिएर सुरक्षा प्रमाणपत्र दिने गरेको छ। ,सन् १९६० देखि सुरु गरेर सन् २०१८ सम्म यस्तो प्रचलन कायम रह्यो। ,आलोचकहरूले यस्तो छुट दिने प्रचलनले भूकम्प जस्ता विपत्तिमा जोखिम बढाउन सक्ने भन्दै लामो समयदेखि चेतावनी दिँदै आएका छन्। ,भूकम्प प्रभावित दक्षिणी टर्कीमा ७५,००० भवनहरूले यस्तो छुट पाएको इन्जिनियरहरूको एउटा संस्थाले जनाएको छ।,पछिल्लो भूकम्प आउनुभन्दा केही दिन अघिसम्म पनि टर्कीका सञ्चारमाध्यमले थप भवनहरूलाई यस्तो छुट दिन तयार गरिएको नयाँ कानुन संसद्‌मा स्वीकृतिका लागि पठाइएको उल्लेख गरेका थिए। ,एकजना भूगर्भविद्ले भने भूकम्पको उच्च जोखिम रहेका क्षेत्रमा यस्तो छुट दिने कानुन पारित भए त्यो ""अपराध"" हुने चेतावनी दिएका थिए। ,बीबीसी टर्कीसले प्राप्त गरेको प्रतिवेदनले सन् २०२० मा घातक भूकम्प गएको इजमिर प्रान्तमा ६,७२,००० भवनहरूले यस्तो छुट प्राप्त गरेको देखाएको थियो। ,उक्त प्रतिवेदनले त्यहाँको वातावरण र सहरीकरण मन्त्रालयलाई उद्धृत गर्दै सन् २०१८ मा करिब एक करोड ३० लाख भवनहरू मापदण्ड उल्लङ्घन गरेर निर्माण गरिएको उल्लेख गरेको थियो। ,बीबीसीले भवनको गुणस्तरबारे राखेको जिज्ञासामा वातावरण र सहरीकरण मन्त्रालयले आफ्नो प्रशासनले बनाएका कुनै पनि भवन नभत्किएको र भूकम्प गएका स्थानमा क्षतिको मूल्याङ्कनका कामहरू धमाधम भइरहेको जवाफ दिएको छ। ,2023 बीबीसी। अन्य वेबसाइटका सामग्रीहरूका लागि बीबीसी जिम्मेवार छैन।, "
https://www.bbc.com/nepali/news-64753874,"खेलौना 'लेगो' जस्तो देखिने रोबोट जेल जस्तो प्रयोगशालाको संरचनाबाट पग्लिएर बाहिर निस्किन सक्छ। ,भिडिओ सौजन्य: सन यात सेन र कार्नेगी मेलन विश्वविद्यालय ,अनि यो पनि","अमेरिका र चीनका अनुसन्धानकर्ताहरूले 'चुम्बकीय क्षेत्र' सक्रिय हुने एउटा वस्तु बनाएका छन् जसलाई विकास गर्दै लगेर चिकित्सा उपचारको काममा समेत लगाउन सकिनेछ।,आफै पग्लेर आकार बदल्न सक्ने क्षमता भएको त्यस्तो रोबोटले उफ्रन र कुनै स्थान चढ्न पनि सक्ने यसलाई बनाइरहेका व्यक्तिहरूले बताएका छन्। ,2023 बीबीसी। अन्य वेबसाइटका सामग्रीहरूका लागि बीबीसी जिम्मेवार छैन।, "
https://www.bbc.com/nepali/articles/cv204rr49nzo,नाबालिग बलात्कारको अभियोग लागेका अभिनेता पूर्णविक्रम (पल) शाहलाई उच्च अदालत पोखराले सफाइ दिएको भोलिपल्ट उनी रिहा भएका छन्।,"अदालतका उप-रजिस्ट्रार विष्णुप्रसाद आचार्यका अनुसार अदालतले जिल्ला कारागार तनहुँलाई आवश्यक पत्राचार गरे लगत्तै शाह आजै थुनामुक्त भएका हुन्।,उनी विरुद्धको अभियोगमा दाबी नपुग्ने भन्दै न्यायाधीशहरू डिल्लीराज आचार्य र श्रीधराकुमारी पुडासैनीको संयुक्त इजलासले त्यस्तो निर्णय गरेको हो।,उनले सफाइ पाएको विवरणहरू सार्वजनिक भएसँगै उनी निकट भनेर चिनिने अभिनेत्री पूजा शर्माले सामाजिक सञ्जालमा लेखेकी छन्: “आज पानी पर्‍यो। सबै फोहोर पखालियो। मेरो साथी पलले सफाइ पायो।“,उनको स्ट्याटसमा थुप्रै फिल्मकर्मीदेखि फिल्म पत्रकारले “न्याय मिलेको” भन्दै खुसी व्यक्त गरेका छन्।,चन्द्रनगर गाउँपालिकाका अध्यक्ष तथा फिल्म निर्माता राजकुमार महतोले “बधाई छ। ढिलो हुन्छ तर सत्यको जित हुन्छ” लेखेर प्रतिक्रिया जनाएका छन्।,गायिका ज्योति मगरले पनि शाहको रिहाइमा 'खुसीको आँसु झरेको' भनेर प्रतिक्रिया जनाएकी छन्।,“ठ्याक्कै एक वर्षअघि उनी निलो ज्याकेट लगाएर दमौलीको थानामा प्रवेश गर्दै गर्दा जसरी हाम्रो आशु झरेको थियो। जिउभरि काँडा उम्रिएको थियो। आज सफाइ पाउँदा त्यसरी नै आशु झरेको छ फरक यति हो त्यो दुःख को आँसु थियो। यो खुसीको,” उनले लेखेकी छन्।,नाबालिग गायिकाको बलात्कार गरेको आरोपमा एक वर्ष अगाडि पक्राउ परेका शाहलाई जिल्ला अदालत नवलपुरले “बलात्कार नगरेको तर बाल यौन दुरुपयोग भएको” भन्दै उनलाई साढे दुई वर्ष जेल सजाय र पीडितलाई १० लाख क्षतिपूर्ति दिन आदेश दिएको थियो।,तर, उच्च अदालतले उक्त सजाय खारेज गरिदिएपछि शाहका दर्शकहरूले समेत विभिन्न माध्यममार्फत उनलाई चाँडै पर्दामा देख्न पाउने आशा व्यक्त गरेका छन्।,टिकटकमा छत्र क्षेत्री नाम गरेका प्रयोगकर्ताले शाह देखिने भिडिओसहित लेखेका छन्: “सत्यको जीत एक न एक दिन निश्चित छ। भोलि छिट्टै मिडियामा हेर्ने मन मलाई मात्र हो कि अरूलाई पनि?”,केहीले उनको सुरक्षाको माग गरेका छन् भने केहीले उनी विरुद्ध आरोप लगाउनेलाई सजाय हुनुपर्ने माग गरिरहेका छन्।,यद्यपि, यस प्रसङ्गको फरक पाटोमा न्यायपालिकामाथि नै प्रश्न उठाएर पनि टिप्पणीहरू भैरहेका छन्।,ट्विटरमा प्रमित आचार्यले “नाबालिगसँग राखिएको हरेक किसिमको यौन सम्बन्ध बलात्कार हो भनेर कानुनमा स्पष्ट लेखिसकेको अवस्थामा पीडित होस्टाइल बनाएर बयान फेर्दैमा कसरी सफाइ दिन मिल्छ?” भनेर प्रश्न गरेका छन्।,लेखक अर्चना थापाले अदालतको निर्णयलाई 'पुरूषसत्तात्मक मानसिकताको उपज' को सङ्ज्ञा दिएकी छन्।,उनले पीडितले न्याय पाउने विषयमा संशय व्यक्त गरेकी छन्।,शिक्षासम्बन्धी मामिलामा चासो राख्ने सरोज घिमिरेले प्रश्न गरेका छन्, “निर्मलाको लागि न्याय माग्ने तर पल शाहसँग जोडिएकी पीडितलाई गाली गर्ने समाजले हामीलाई कहाँ पुर्‍याउँदै छ? हाम्रो न्यायालयलाई कहाँ पुर्‍याइँदै छ?”,केहीले यो मुद्दासँग सम्बद्ध घटनाक्रमको गाम्भीर्य र त्यसलाई विचार गरेर अपनाउनु पर्ने संवेदनशीलताबारे चर्चा गरिरहँदा शाह फूल मालासहित रिहा भएको तस्बिर सामाजिक सञ्जालमा साझा गरिएका छन्।,एकजना मानव अधिकारकर्मी मोहना अन्सारीले तथ्यहरू आरोपितलाई कारबाहीको दायरामा ल्याउन काफी भए पनि अदालतले नदेखेको उल्लेख गरेकी छन्। “अदालतले शक्तिशालीको संरक्षण र न्याय सुनिश्चित गरेको” मत राखेकी छन्।,लेखक मनोज लोहारले पल शाह छुट्नुलाई शक्ति, संरचना, सम्पत्तिको माथिल्लो तहमा रहेकाहरूले 'न्यायलाई कसरी मजाक बनाउँछन्' भन्ने कुराको उदाहरण भएको टिप्पणी गरेका छन्।,न्यायालयले गर्ने फैसलाले समाजमा नजिर स्थापित गर्ने भएकाले  न्यायालयले अभियुक्तलाई  सफाइ दिनु उचित नभएको तर्क राख्छिन् कवि तथा अभियानकर्मी हिरादेबी वाइबा।,त्यसअघि 'सार्वजनिक भएका अडिओ रेकर्डलगायत प्रमाणहरूको आधारमा नवलपुर जिल्ला अदालतले दोषी ठहर गरे पनि उक्त निर्णय उल्टनु निन्दनीय भएको' उनी बताउँछिन्।,“मुद्दाको गम्भीरतालाई ख्याल नगरी गरिएको निर्णयले सम्बन्धित र अन्य उस्तै प्रकृतिका घटनाका पीडितहरूलाई कस्तो मानसिक असर पर्छ भन्ने सोचिएन,” वाइबाको धारणा छ, “यसले धेरै पीडितलाई हतोत्साहित गर्ने छ।”,वाइबा आफूहरू 'समुन्नत र न्यायिक व्यवस्था निर्माणको उद्देश्यमा सङ्गठित भएको' बताउने संस्था, आजाद मोर्चाको संयोजक हुन्। उक्त संस्थाले “सम्पूर्ण सर्भाइबरहरूको पक्षमा ऐक्यबद्धता जनाउँदै” सोमवार नै काठमाण्डूमा खबरदारी कार्यक्रम आयोजना गरेको छ।,शाहको रिहाइसँगै उनी विरुद्ध आरोप लगाएकी गायिकाले सामाजिक सञ्जालमा आफ्ना आधिकारिक खाताहरू निष्क्रिय गरेकी छन्। उनको नाममा केहीले ‘पल दादा’ सम्बोधन गरेको नक्कली सामग्री बनाएर सार्वजनिक गरेको जानकारहरू बताउँछन्।,यस्ता गतिविधिले उनलाई “मानसिक दबाबमा पार्ने” वाइबा बताउँछिन्, “समाज र न्यायालयले नाबालिगलाई संरक्षण गर्नु पर्ने थियो। तर त्यहीँ चुकेका छौँ। सबै मिलेर उनलाई भाग्न/लुक्न बाध्य पारिएको छ।”,2023 बीबीसी। अन्य वेबसाइटका सामग्रीहरूका लागि बीबीसी जिम्मेवार छैन।, "
https://www.bbc.com/nepali/news-64703828,निकोला टेस्लाको आविष्कारले यी शब्दलाई तपाईँले पढिरहनुभएको उपकरणसम्म पुर्‍याउन मद्दत गरेको छ।,"''म टेस्लालाई विद्युत् वा विश्वव्यापी सञ्चारको आविष्कारकका रूपमा मात्र हेर्दिन,'' इतिहासकार तथा चलचित्र निर्माता माइकल क्राउजले बीबीसीलाई भने, ''उनको विचार आफ्नो समयभन्दा अगाडिका  थिए। उनी एक दूरदर्शी व्यक्ति थिए जसले मानवजातिको विकासमा योगदान पुर्‍याए।'',तर सन् १८९० को दशकको उत्तरार्द्धमा टेस्लाले 'ओसिलेटिङ्  ट्रान्सफर्मर' सार्वजनिक गर्न न्यूयोर्कको कोलम्बिया कलेजस्थित मञ्चमा चम्किलो ट्युबहरू बोकेर हिँड्दा विश्व धेरै हदसम्म अन्धकारमै थियो।,''बिजुली भविष्यको कुरा थियो र धेरै मानिसहरू त्यो हेर्नका लागि प्रदर्शन गरेर राखिएको स्थानमा पुग्नुपर्थ्यो,'' इतिहासकार इवान रिस मोरुजले आफ्नो किताब 'निकोला टेस्ला एन्ड इलेक्ट्रिकल फ्युचर' मा लेखेका छन्।   ,तर त्यो अवस्था छिट्टै परिवर्तन हुने क्रममा थियो।,निकोला टेस्लाको जन्म सन् १८५६मा अस्ट्रिअन ह्याप्सबर्ग साम्राज्यमा  (उनका परिवार सर्बियाका नागरिक भए पनि स्मीलजनस्थित उनको गाउँ हाल क्रोएशियामा छ) भएको थियो।,सन् १८८४मा उनी प्रख्यात आविष्कारक तथा व्यवसायी टमस एडिसनसँग काम गर्नका लागि अमेरिका पुगेका थिए। ''उनी प्राचीन संसारबाट आएका थिए र आधुनिक समयका नायक मध्ये एक भए,'' क्राउज बताउँछन्। ,प्यारीसमा निकोला टेस्ला,अर्का आत्मवृत्तान्त लेखक इनेज ह्विटेकर हन्टका अनुसार अमेरिका पुग्दा उनीसँग निकै कम पैसा अनि उड्ने उपकरणका लागि आवश्यक पर्ने हिसाबकिताब थियो।,तर त्यो टेस्लालाइ प्रसिद्ध बनाउने उड्ने उपकरण भने थिएन। वर्षौँ देखि उनी 'अल्टर्नेटिङ करेन्ट मोटर्स'लाई अझ सबल बनाउने काम गरिरहेका थिए।  ,पुरै संसार विकसित हुँदै थियो र थप ऊर्जाको आवश्यकता थियो जस कारण बत्ती बाल्नका लागि आवश्यक उपकरणहरूमा विद्युत् उत्पादन गरी प्रसारण गर्नका लागि सबैभन्दा प्रभावकारी तरिकाको खोजी गर्ने दौड सुरु भएको थियो।,''विद्युतीय प्रसारणका दुई प्रतिस्पर्धी प्रणालीहरू थिए,"" मोरुजले बीबीसीलाई भने।,विद्युत् प्रसारणका लागि 'अल्टर्नेटिङ करेन्ट' (एसी) वा 'डाइरेक्ट करेन्ट' (डीसी) कुन प्रणाली स्थापित गर्ने भन्ने विषयमा अमेरिकी उद्यमी तथा इन्जिनियर जोर्ज वेस्टीङहाउस र टेस्लाका हाकिम टमस एडिसनबीच प्रतिस्पर्धा थियो।,टमस एडिसनको कम्पनीले 'डाइरेक्ट करेन्ट'मा लगानी गरिरहेको थियो जुन छोटो दुरीमा, निश्चित भोल्टेजमा एउटा दिशामा मात्रै प्रवाह हुन्छ।,सन् १८९९मा आफूले आविष्कार गरेको ''म्याग्निफाइङ ट्रान्समिटर'' सँग निकोलस टेस्ला,तर 'अल्टर्नेटिङ करेन्ट' धेरै दिशाहरूमा प्रवाह हुन्छ, लामो दूरीमा पुग्न सक्छ र यसमा भोल्टेज बढाउन वा घटाउन मिल्छ। लामो दूरीसम्म पुर्‍याउन सकिने हुँदा यो प्रणालीमार्फत धेरै ठाउँहरूमा विद्युत् पुर्‍याउन सकिन्छ।,''यो घोडा र बग्गीलाई जेट विमानसँग तुलना गरे जस्तै हो,'' टेस्लाको आत्मवृत्तान्त लेखक मार्क साइफरले बीबीसीको एक कार्यक्रममा भने।,न्यूयोर्क पुग्दा टेस्लाको खल्तीमा पहिले नै 'जेट विमान' थियो। युरोपमा काम गर्दा उनले एसीबारे प्रयोगहरू गरिरहेका थिए र सन् १८८३मा आफ्नो पहिलो 'इन्डक्सन मोटर'  तयार पारिसकेका थिए।,बेलग्रेडमा उनको सङ्ग्रहालय खोलिएको छ,तर एडिसनले डीसी करेन्ट प्रसारणमा जोड दिएपछि उनीहरू छुट्टिए र वेस्टीङहाउसले टेस्लाको एसी ट्रान्सफर्मर र मोटरको सर्वाधिकार, पेटेन्ट, किने।,टेस्लाको डिजाइन मितव्ययी रूपमा लामो दूरीसम्म विद्युत् प्रवाह गर्न सक्षम थियो र यो प्रणाली अहिले पनि प्रयोगमा छ।,''हामीले अहिले पनि 'अल्टरनेटिङ करेन्ट' प्रयोग गरिरहेका छौँ र विद्युतीय ऊर्जा उत्पादन अनि प्रसारण प्रणाली अझै पनि टेस्लाको विचारमा आधारित छ,'' बेलग्रेडस्थित निकोला टेस्ला सङ्ग्रहालयका संरक्षक  आइभाना जोरिकले बीबीसीसँग भनिन्।,वास्तवमै, टेस्लाको प्रणाली अझै पनि विद्युतीय ऊर्जाको उत्पादन, प्रसारण र वितरणको लागि अग्रणी विधि हो र आजका धेरै विद्युतीय उपकरणहरू उनको अन्य आविष्कारमा निर्भर छन्।,न्यूयोर्कमा टेस्लाको प्रतिमा,''त्यस बेला 'इन्डक्सन मोटर'हरू निकै नवीन थिए र अहिले पनि उद्योग र कैयौँ घरेलु उपकरणहरूमा यसको प्रयोग हुन्छ। विद्युतीय कारहरूमा पनि यसको प्रयोग हुन्छ,'' जोरिकले भने।,उनले सन् १८९१मा तार बिना बिजुली प्रसारण गर्ने प्रयासमा टेस्ला 'कोइल' विकाश गरे। हाल यो प्रविधि रेडिओ, टेलिभिजन अनि अन्य विद्युतीय उपकरणमा प्रयोग हुन्छ।,दुई वर्ष पछि टेस्ला र वेस्टीङहाउसले शिकागोमा भएको 'युरोपियन डिस्कभरि अफ अमेरिका' को ४००औ वर्षगाँठ समारोहका सन्दर्भमा आयोजना गरिएको विशाल प्रदर्शनी 'वर्ल्डस् कोलम्बिअन एकस्पोजिसन' मा उज्यालो पार्ने जिम्मा लिन सफल भए। र टेस्ला प्रख्यात बने।,''जब मानिसहरूले ती आविष्कारको शक्ति चाल पाए टेस्लाले नायग्रा फल्समा विद्युत् आयोजना निर्माण गर्ने जिम्मा पाए,'' जोरिकले भने। त्यो विश्वको पहिलो जलविद्युत आयोजना थियो र उक्त पूर्वाधार निर्माणमा प्रयोग गरिएका १३ वटा पेटेन्ट मध्ये ९ वटा टेस्लाको थियो।,लगत्तै उनले आफ्नै प्रयोगशाला निर्माण गरे र ताररहित सञ्चार अनि ऊर्जा प्रसारणको क्षेत्रमा प्रयोगहरू गर्न थाले।,पुरा विश्व तारको प्रयोग गरी सन्देश आदान प्रदान गर्ने कुरामा भर पर्दै गर्दा टेस्लाले ताररहित सिग्नल प्रसारणमा प्रयोगहरू गर्न थाले।,तर ती सबै प्रयोगका लागि उनलाई लगानीको आवश्यकता थियो जुन उनले सन् १८९०को सुरुवाततिर अमेरिकी लगानीकर्ता जेपी मोर्गनबाट प्राप्त गर्न सफल भए। र लङ्ग आइल्यान्डमा तारबिनाको विश्व प्रसारण 'टावर' निर्माण गर्न सुरु गरे। ,उनको महान् लक्ष्य विश्वव्यापी सञ्चार प्रदान गर्नु थियो - एक तार रहित प्रणाली जसले तत्काल विश्वव्यापी भिडियो र भोइस सञ्चार गर्न सकिने बनाउँथ्यो, जहाँ सूचना जो कोहीलाई जहाँकहीँ उपलब्ध हुने थियो।,तर मोर्गनले आफ्नो लगानी फिर्ता लिए।,टेस्लाको प्रयोगशाला,""दुर्भाग्यवश, उनको सबैभन्दा ठूलो सपना, मानिसहरूलाई बिजुली र सञ्चार प्रणाली उपलब्ध गराउने अन्तर्राष्ट्रिय प्रणालीले काम गरेन किनभने उनी त्यो चरणसम्म पुगिसकेका थिएनन् वा प्रविधि उपलब्ध थिएन,"" क्राउज भन्छन्। ,टेस्लाले विभिन्न परियोजनाहरूमा काम गर्न जारी राखे। तर प्रायः उनीसँग लगानीको अभाव हुन्थ्यो जसकारण उनका धेरै योजना टिपोटमै सीमित हुन्थे किनभने उनले विज्ञान र इन्जिनियरिङ धेरै मानिसहरूलाई संलग्न गर्दै अत्यधिक सहकार्य गर्नुपर्ने प्रक्रियाहरू हुन् भन्ने कुरा बुझ्न सकेनन्।, सन् १९४३मा न्यूयोर्कस्थित एक होटेलको कोठामा टेस्लाको मृत्यु भयो जहाँ उनले आफ्नो जीवनको अन्तिम दशकमा अधिकांश समय बिताएका थिए।,''सन् १९५१मा भतिजाको सहयोगमा उनको सरसामान सर्बियाको बेलग्रेड पुर्‍याइयो,'' जोरिकले भने।,त्यसको चार वर्षपछि बेलग्रेडमा निकोला टेस्ला सङ्ग्रहालय सञ्चालनमा आयो जहाँ अझै पनि बर्सेनि हजारौँ मानिस पुग्छन्।,निकोला टेस्ला सङ्ग्रहालय,टेस्लाका १६०,००० दस्ताबेज, योजनाहरू, चित्र अनि तस्बिरहरू राखिएकोले सयौँको सङ्ख्यामा त्यहाँ अध्येयताहरू पनि पुग्छन्।,टेस्लाको अभिलेखहरू अनलाइन मार्फत पहुँचयोग्य भए पनि उनका धेरै व्यक्तिगत सामानहरू सङ्ग्रहालयमा पर्याप्त प्रदर्शनीस्थल नभएकाले दराजहरूमा राखिएका छन्।,""हामीले हाल टेस्लाको ओछ्यान, फ्रिज, दराज, उनका १३ वटा सुट, ७५ वटा टाई अनि ४० जोडा पन्जा सहित अन्य सामाग्री राखेका छौँ जोरिकले भने। ""हामी आशा गर्छौँ कि हामीले ठूलो ठाउँ पाएपछि ती प्रदर्शनमा राख्न सक्षम हुनेछौँ।"",सन् १९५६मा सङ्ग्रहालय सर्वसाधारणका लागि खुला गरिएको एक वर्षपछि चुम्बकीय क्षेत्र अर्थात 'म्याग्नेटिक फिल्ड'को शक्ति मापन गर्ने एकाइलाई टेस्लाको नामबाट नामकरण गरिएको थियो। ,सङ्ग्रहालयमा राखिएका निकोला टेस्लाका सामान,सर्बियामा सडक, विद्यालय अनि विमानस्थलमा टेस्लाको नाम राखिएको छ भने सर्बिया र क्रोएशियाका नोट अनि सिक्कामा उनको तस्बिर छापिएको छ।,अमेरिकाको एक प्रसिद्ध सवारीसाधन उत्पादकले पनि टेस्ला नाम राखेको छ र सन् २०१८मा स्पेस एक्सले फाल्कन रकेटमा राखेर 'टेस्ला रोड्सटर' कार मङ्गल ग्रहमा पुग्ने गरी प्रक्षेपण गरेको छ।,तर हाम्रो भविष्यबारे टेस्लाले के सोच्ने थिए होला त?   ,""मलाई लाग्छ कि टेस्लाले आजको मानवता भविष्य र त्यसले ल्याउन सक्ने समस्याहरूमा भन्दा आराममा केन्द्रित छ भन्ने थिए,"" जोरिकले भने। ,2023 बीबीसी। अन्य वेबसाइटका सामग्रीहरूका लागि बीबीसी जिम्मेवार छैन।, "
https://www.bbc.com/nepali/news-64345351,"नेपाल र न्यूजील्यान्डका केही स्थानको भौगोलिक स्थितिमा केही समानता छ। तर अभिलेखहरूले नेपालमा न्यूजील्यान्डमा भन्दा बढी हवाई दुर्घटनाहरू भएका देखाउँछन्। ,यो पनि हेर्नुहोस्","एभिएशन सेफ्टी नेटवर्कले सङ्कलन गरेको तथ्याङ्क तुलना गरेर हेर्दा नेपालमा भएका विमान दुर्घटनाको सङ्ख्या न्यूजील्यान्डको भन्दा तीनगुना बढी देखिन्छ। अप्ठ्यारो र चुनौतीपूर्ण भूगोलमा विमान चलाउनुपर्ने बाध्यता नेपालमा मात्र सीमित छैन। सेफ्टी म्याटर्स फाउन्डेशनका संस्थापक क्याप्टेन अमित सिंहका अनुसार न्यूजील्यान्डका विकट उपत्यकाहरूमा पनि नियमित व्यावसायिक उडानहरू हुन्छन्। ,""तर त्यहाँ नेपालमा जस्तो दुर्घटना भइरहँदैन। त्यहाँका विमानमा भू-उपग्रहमा आधारित प्रविधि प्रयोग गर्ने अत्याधुनिक उपकरणहरू छन्,"" उनले भने। ,नेपालमा हिमाली र पहाडी भेगमा विमान उडाउन विशेष दक्षता चाहिन्छ। ,""हाम्रोमा निश्चित विमानस्थलमा विमान उडाउन पाउने चालकका लागि निश्चित मापदण्ड तोकिएको छ। कुनै हवाईमार्गमा विमान उडाउन आईपी (प्रशिक्षक विमानचालक)सँग निश्चित घण्टा उडेको हुनुपर्छ,"" नेपाल नागरिक उड्डयन प्राधिकरणका भूतपूर्व महानिर्देशक सञ्जीव गौतमले भने। ,गौतमका अनुसार त्यो न्यूनतम मापदण्ड हो। केही वायुसेवा कम्पनीहरूले अझ बढी अनुभव र दक्षता खोज्न सक्छन्। ""त्यसका लागि तालिम दिने व्यवस्था उनीहरूले नै गर्छन्,"" उनले भने। ,निजी वायुसेवा कम्पनीहरूको संस्था 'वायुसेवा सञ्चालक सङ्घ'का अध्यक्ष क्याप्टेन रामेश्वर थापाका अनुसार अन्तर्राष्ट्रिय मापदण्डअनुसारको तालिमबाहेक नेपालमा जहाज उडाउने विमानचालकलाई यहाँका भूभाग र विमानस्थलहरूसँग परिचित गराउनेगरी थप तालिम र अभ्यास पनि गराइन्छ।,""हामी नियमित रूपमै तालिम गराइरहेका हुन्छौँ। प्रत्येक वायुसेवाको आआफ्नै तालिम विभाग हुन्छ। त्यो विभागबाट विज्ञ विमानचालकहरूले तालिम गराउँछन्, कहिलेकाहीँ बाहिरबाट विज्ञहरू ल्याएर पनि हामी गराउँछौँ,"" थापाले भने। ,Airports in Nepal,नेपालका वायुसेवा सञ्चालकहरूले चालकदललाई भर्चूअल अभ्यास गराउन प्रभावकारी हुने ठानिएको 'फ्लाइट सिम्युलेटर' भने ल्याएका छैनन्। ,""हामी भौतिक रूपमै वास्तविक तालिम गराइरहेका हुन्छौँ। कतिपय अवस्थामा हामी विमानमै सिम्युलेशन गर्छौँ,"" उनले भने। ,उनका अनुसार प्रत्येक प्रकारका विमानका लागि छुट्टाछुट्टै सिम्युलेटर चाहिने भएकाले र ''यहाँ ल्याउँदा वा विदेश पठाउँदा खासै खर्चमा फरक नपर्ने भएकाले'' अहिलेसम्म बाहिर पठाइँदै आएको छ। ,अहिले नेपालमा २१ वटा वायुसेवा कम्पनी छन्। ,तीमध्ये नौवटाले 'फिक्स्ड विङ' वायुयान अर्थात् सर्वसाधारणले बुझ्ने भाषामा भन्नुपर्दा हवाईजहाज मात्रै, १२ वटाले रोटर विङ वायुयान अर्थात् हेलिकप्टर मात्रै र एउटा कम्पनीले दुवै खालका वायुयान उडाउँदै आएको प्राधिकरणले जनाएको छ।  ,नेपालमा विमान दुर्घटना भएपछि अनुसन्धान गरेर सम्भावित कारण खोज्ने प्रयास हुने गरेको भए पनि दुर्घटना हुने क्रम रोकिएको छैन। ,जेठ महिनामा जोमसोमनजिकै तारा एअरको विमान दुर्घटना हुँदा २२ जनाको मृत्यु भएको थियो. उद्धारकर्मीका अनुसार पाँच जनाको शव विमान बजारिएको भीरभन्दा झन्डै ६० मिटर तल खोल्सामा भेटिएको थियो,सन् २०१२ देखि २०२१ सम्म विमान दुर्घटनाबारे अनुसन्धानपछि जाँचबुझ आयोगहरूले १७५ वटा सिफारिसहरू गरेका थिए।  ,तीमध्ये १३१ वटा सिफारिस पूर्णतः पालना गरिएको र ११ वाट आंशिक रूपमा गरिएको नेपाल नागरिक उड्डयन प्राधिकरणले आफ्नो प्रतिवेदनमा जनाएको छ। तर १९ वटा सिफारिस पालना नगरिएको र १४ वटा लागु गर्नुनपर्ने उसले जनाएको छ।,तैपनि नेपालमा किन बारम्बार हुन्छ हवाई दुर्घटना? यो प्रश्न नेपाली अधिकारी र नागरिक उड्डयन क्षेत्रमा रुचि भएका विज्ञले मात्र हैन सर्वसाधारण नागरिकहरूले पनि गरिरहेका छन्।,यती एअरलाइन्सको विमान दुर्घटनाग्रस्त भएपछि नेपालको हवाई सुरक्षाबारे धैरले चासो व्यक्त गरेका छन्। ,नेपालको हवाई सुरक्षाबारे बीबीसीले प्राधिकरणको उच्च नेतृत्वसँग सम्पर्क गर्ने प्रयास गरेको थियो। ,तर पोखरामा भएको दुर्घटनाबारे ""अनुसन्धान भइरहेको र यो (कुरा गर्ने) उपयुक्त समय नभएको"" सन्देश पठाउँदै  वरिष्ठ अधिकारीहरूले प्रतिक्रिया दिन मानेनन्। ,नेपालमा सन् १९४६ देखि अहिलेसम्म ६८ वटा हवाई दुर्घटना हुँदा झन्डै ८८० जनाको मृत्यु भएको एभिएशन सेफ्टी नेटवर्कको तथ्याङ्कले देखाउँछ। ,दुर्घटनाको कारण मानवीय त्रुटिबाहेक विमानस्थलको भौगोलिक अवस्थिति र अकस्मात् मौसम परिवर्तन हुने गर्नुलाई मान्ने गरिएको छ। ,Nepal aviation accidents,गत वर्ष प्रकाशित उड्डयन सुरक्षासम्बन्धी आफ्नो प्रतिवेदनमा नेपाल नागरिक उड्डयन प्राधिकरणले विमान दुर्घटना (प्रति १,००० उडान घण्टा) र तिनमा मानवीय क्षति हुने क्रम ''ह्वात्तै घटेको'' दाबी गरेको थियो। प्राधिकरणका अनुसार सन् २०१२ देखि २०२१ सम्मको अवधिमा हेलिकप्टर दुर्घटनाको सङ्ख्या भने बढेको थियो।,दश वर्षको अवधिमा 'फिक्स्ड विङ' विमान दुर्घटना हुनुका कारण विश्लेषण गर्दै प्राधिकरणले दुर्घटनामा तीन खालका 'उच्च जोखिम' वर्ग भएको औँल्याएको थियो।,उच्च जोखिमका वर्गमध्ये सीएफआईटीका कारण दुईतिहाईभन्दा बढी मानवीय क्षति पुगेको थियो। प्राधिकरणका अनुसार एसटीओएल (शोर्ट टेक-अफ एन्ड ल्यान्डिङ) अर्थात् छोटो धावनमार्ग भएका विमानस्थलमा सञ्चालित विमानहरू बढी सङ्ख्यामा (१७ मध्ये १४) दुर्घटनामा परेका थिए।  ,उड्डयनको भाषामा सीएफआईटी भनेको विमानचालकको पूर्ण नियन्त्रणमा रहेको विमान त्रुटिवश कुनै भूभाग, पानी वा अवरोध गएर ठोकिनु हो। यस किसिमका दुर्घटनाहरू प्रायः विमान अवतरण गर्नुअघि वा  गर्दागर्दैको चरणमा हुने गरेका छन्। ,चालकदल तथा एअर ट्राफिक कन्ट्रोल (एटीसी) मध्ये एक वा दुवैको मानवीय त्रुटि, नियम उल्लङ्घन वा गल्ती तथा प्राविधिक त्रुटि र मौसमी कारणले पनि यस किसिमको दुर्घटना हुने गरेको पाइएको क्याप्टेन रामेश्वर थापा बताउँछन्। ,""तपाईँ न मौसम फेर्न सक्नुहुन्छ न त भौगोलिक अवस्थिति,"" नेपाल नागरिक उड्डयन प्राधिकरणका पूर्वमहानिर्देशक गौतमले भने।,""प्रायः मरेर जाने विमानचालकको दोष देखाउने गरिएको छ। तर हामीले के बुझ्नुपर्छ भने चालकभन्दा माथि वायुसेवा कम्पनी र उसमाथि नागरिक उड्डयन प्राधिकरण छ,"" उनले भने।  ,""विमानचालकको दोष हो भने त्यो प्रणालीको पनि दोष हो।"",अहिले नागरिक उड्डयन प्राधिकरणले नियमनकारी भूमिकाका साथसाथै सेवाप्रदायकको काम पनि गर्दै आएको छ। ,तर ती सबै कामका लागि पर्याप्त जनशक्ति छ कि छैन भन्ने प्रश्न बेलाबेलामा उठ्ने गरेको छ। ,नियमनकारी निकाय बलियो र स्वतन्त्र नभएसम्म सबै काम प्रभावकारी रूपमा गर्न नसकिने र त्यसका लागि राजनीतिक नेतृत्व संवेदनशील हुनुपर्ने धारणा प्राधिकरणका पूर्वमहाप्रबन्धक गौतम र क्याप्टेन थापा दुवैको छ।,""दुर्घटनाहरू भए र छानबिनहरू गरिए। तर छानबिनपछि गरिएको सिफारिस लागु भए नभएको त्यो हेर्ने निकाय छैन,"" गौतमले भने। ,प्राधिकरणले स्वार्थ बाझिने दुई खालका भूमिका निर्वाह गरिरहेकाले छुट्टाछुट्टै कामका लागि छुट्टाछुट्टै निकाय बनाउने प्रस्तावसहितको विधेयक राष्ट्रिय सभाबाट पारित भएको भए पनि राजनीतिक हस्तक्षेपका कारण प्रतिनिधिसभाबाट फिर्ता भएको भन्दै थापाले असन्तुष्टि व्यक्त गरे। ,अन्तर्राष्ट्रिय नागरिक उड्डयन सङ्गठन (आईकाओ) अन्तर्गत रहेको यूएसओएपीबाट गत वर्ष एप्रिल महिनामा भएको सुरक्षा परीक्षणमा नेपालले उल्लेख्य सुधार गरेको नेपाल नागरिक उड्डयन प्राधिकरणले जनाएको थियो। उड्डयन सुरक्षाको प्रभावकारी कार्यान्वयनमा नेपालको ७०.१ प्रतिशत अङ्क पाएको र त्यो वैश्विक मापदण्ड (६० प्रतिशत) भन्दा माथि रहेको भन्दै त्यतिबेला प्राधिकरणको नेतृत्वले गौरव व्यक्त गरेको थियो। ,प्राधिकरणका महाप्रबन्धक प्रदीप अधिकारीले त्यसबाट नेपाली आकाश ""सुरक्षित रहेको"" सन्देश गएको  बताएका थिए।  ,तर त्यसको एक महिनाको हाराहारीमा मुस्ताङ जिल्लामा तारा एअरको विमान दुर्घटनामा पर्दा २२ जनाको मृत्यु भयो।,केही महिनाअघि प्रकाशित आफ्नो प्रतिवेदनमा प्राधिकरणले प्रभावकारी सुरक्षा व्यवस्थापनका लागि नेपालमा 'स्टेट सेफ्टी प्रोग्र्याम' एसएसपी लागु गर्न थालिएको जनाएको छ। ,पोखरामा माघ १ गते भएको दुर्घटनामा नेपालको आन्तरिक उडानको इतिहासमा सबैभन्दा ठूलो मानवीय क्षति भएको छ। तीन दशकमा नेपालमा भएकामध्ये यो तेस्रो खराब हवाई दुर्घटना हो। ,असोज २०४९ सालमा ललितपुरको भट्टेडाँडामा पाकिस्तानको कराचीबाट आएको एअरबस A300B4-203 दुर्घटनाग्रस्त हुँदा सर्वाधिक सङ्ख्यामा मानवीय क्षति भएको थियो। दुर्घटनास्थल त्रिभुवन अन्तर्राष्ट्रिय विमानस्थलबाट १८ किलोमिटर दक्षिणमा पर्छ। ,अवतरण गर्ने अनुमति लिने क्रममा विमानचालकले 'मानक प्रक्रिया' अनुसरण गर्न नसक्नुलाई दुर्घटनाको सम्भावित कारण  मानिएको छ। ,Phase-wise aviation accidents in Nepal,त्यसअघि सोही वर्ष साउनमा ब्याङ्ककबाट आएको थाई एअरवेजको एअरबस A310-304 काठमाण्डू उपत्यकाबाट उत्तरतिर रसुवाको लाङ्टाङ क्षेत्रमा दुर्घटनाग्रस्त हुँदा पनि ११० जनाभन्दा बढीको ज्यान गएको थियो।  ,उक्त दुर्घटना विमानचालकले अवतरणको अनुमति लिने क्रममा भएको थियो। एअरट्राफिक कन्ट्रोल र चालकदलबीच असमझदारी, मौसम र उपकरणमा आएको समस्यालाई दुर्घटनाको सम्भावित कारण मानिएको छ।  ,क्याप्टेन अमित सिंहका अनुसार नेपालमा बारम्बार हवाई दुर्घटना हुनुको कारण ""नेपालमा विद्यमान हवाई सुरक्षाबारेको अवधारणा"" हो जसले ""सुधार गर्ने दिशामा अवरोध"" सिर्जना गरेको छ।""कहिलेकाहीँ प्राविधिक त्रुटि हुन सक्छ तर नेपालमा बारम्बार त्यसो हुनुको अर्थ हवाई सुरक्षा अन्तर्राष्ट्रिय स्तरमा कायम हुन सकेको छैन,"" सिंहले भने। ,उनी विगत ३० वर्षदेखि व्यावसायिक हवाई यातायातको क्षेत्रमा प्रशिक्षक एवं सुरक्षाविज्ञका रूपमा कार्यरत छन्। ,नेपालको भौगोलिक स्थितिबारे चर्चा गर्दै उनले विमानस्थलका कारण चुनौती सिर्जना भएको हो भने सम्बन्धित निकायले सुरक्षाको मापदण्डमा सुधार गरेर दुर्घटना हुन नदिनेतिर विचार गर्नुपर्ने बताए। ,""सुरक्षाले उत्पादन र संरक्षणबीच सन्तुलन कायम गर्छ,"" उनले भने, ""उत्पादन वा आय बढाउने हो भने तपाईँले संरक्षण पनि बढाउनुपर्छ,"" उनले भने। ,एभिएशन सेफ्टी नेटवर्कको तथ्याङ्कअनुसार विगत १३ वर्षमा नेपालमा २६ वटा हवाई दुर्घटना भए। तिनमा कम्तीमा २८५ जनाको मृत्यु भयो। ,यो अवधिमा भएका अधिकांश दुर्घटनाहरू विमान अवतरण गर्ने चरणमा भएका थिए। ,त्यसपछि उड्दाउड्दै र गन्तव्यमा पुग्नै लाग्दा अवतरण गर्नुअघि धेरै दुर्घटनाहरू भए। जमिन छोड्नासाथ भएका दुर्घटनाको सङ्ख्या न्यून छ। ,विश्वभरि भएका विमान दुर्घटनाहरूको तथ्याङ्क हेर्दा पनि अधिकांश दुर्घटना गन्तव्यमा पुग्नै लाग्दा र अवतरण गर्ने क्रममा भएका छन्। त्यसो किन हुन्छ त? ,""त्यतिबेला सबैभन्दा धेरै परिवर्तन हुन्छ,"" सिंह भन्छन्। ""विमान उडाउने र अवतरण गर्ने क्रममा धेरै गतिविधि गर्नुपर्छ अनि त्यो यात्रुले खप्न नसक्ने खालको भइदिन सक्छ,"" उनले भने।,विश्वभरि व्यावसायिक उडानमा भएका घातक दुर्घटनामा पनि त्यस्तै प्रवृत्ति देखिन्छ।,विमान निर्माता बोइङ कम्पनीले एउटा प्रतिवेदनमा सन् २०११ देखि २०२१ सम्म व्यावसायिक उडानमा भएका घातक दुर्घटनामध्ये २८ प्रतिशत अवतरणका क्रममा र २२ प्रतिशत चाहिँ विमान उचाइमा पुगेर तल ओर्लिने क्रममा र जमिन छोड्नासाथ भएको उल्लेख गरेको छ।,दुर्घटनामा परेको विमानको फाइल तस्बिर,काठमाण्डूबाट चालकदलका चार र ६८ यात्रुसहित उडेको यती एअरलाइन्सको ATR 72 विमान अवतरणको अनुमति लिइसकेपछि नवनिर्मित पोखरा अन्तर्राष्ट्रिय विमानस्थलनजिकै दुर्घटनामा पर्‍यो।,उक्त विमान १५.५ वर्षअघि निर्माण भएको बुझिएको छ। ,विमानस्थलका अधिकारीहरूका अनुसार माघ १ गते आइतवार बिहान मौसम सफा र उडानहरू नियमित थिए। ,विमानचालक कमल केसीको कप्तानीमा रहेको उक्त विमानले एअर ट्राफिक कन्ट्रोलरबाट अवतरणका लागि 'क्लिअरन्स' पनि पाइसकेको थियो। उक्त विमानस्थलमा पूर्व र पश्चिम दुवैतिरबाट अवतरण गर्न मिल्छ। ,विमानले पहिला पूर्व दिशामा अवस्थित 'रनवे थ्रीजीरो'बाट अवतरण गर्ने अनुमति पाएको थियो। ,""तर विमान १५ माइलनजिकै (झन्डै २४.५ किलोमिटर) आइसकेपछि चालकदलले 'रनवे वनटू' (पश्चिमी छेउ) बाट अवतरण गर्ने अनुमति माग्यो,"" विमानस्थलका ती अधिकारीले बीबीसी न्यूज नेपालीलाई भने। ""आवाज पुरुषको थियो अर्थात् विमानचालक केसीले नै अनुमति मागेका हुन्,"" उनले भने। एटीसीबाट विमानले अनुमति पायो पनि।,केसी इन्स्ट्रक्टर पाइलट (आईपी) अर्थात् प्रशिक्षक विमानचालक थिए। चालकदलमा सहचालक अञ्जु खतिवडा पनि थिइन्। त्यो दिन पोखराका लागि उनीहरूको त्यो दोस्रो उडान थियो।,विमान अवतरण गर्न अनुमति लिएर धावनमार्गको दिशा परिवर्तन गर्नु सामान्य नै मानिन्छ। अवतरण गर्न बाधा भए नभएको र हवाई ट्राफिकसम्बन्धी अन्य कुरा, मौसम र चराको गतिविधि र विमानको आवश्यकता हेरे त्यस्तो अनुमति दिइने गरेको छ।,अनुमति पाएपछि अवतरण गर्न मोडिएको उक्त विमान पोखराको पुरानो र भर्खरै सञ्चालनमा आएको नयाँ विमानस्थलको बीचतिर सेती नदीको खोँचमा गएर बज्रियो। विभिन्न अनुमान गरिए पनि के कारणले दुर्घटना भयो भन्ने स्पष्ट भइसकेको छैन। ,विमानभित्र रहेका एक भारतीय यात्रुले सो क्रममा फेसबुक लाइभ गरेको खुलेको छ। सामाजिक सञ्जालमा पछि भाइरल भएको उनले खिचेको भिडिओमा विमान ठोकिनुअघि कुनै अस्वाभाविक घटना भएको देखिँदैन। ,माघे सङ्क्रान्तिको उत्सव मनाइरहेका मानिसहरूका लागि उक्त दुर्घटना नेपालमा तीन दशकयता भएको सबैभन्दा ठूलो दुर्घटना बन्न पुग्यो। ,यती एअरलाइन्सको उक्त 9N-ANC उडान काठमाण्डूबाट बिहान १०:३० बजे उडेको थियो। विश्वभरि हुने उडानबारे तत्काल तथ्याङ्क अभिलेखमा राख्ने वेबसाइट Flightradar24 ले उक्त विमान बिहान १०:५७ बजे समुद्र सतहबाट २,८७२ फिट (झन्डै ८७६ मिटर) को उचाइमा रहेको देखाउँछ। त्यसपछि भने विमानबाट सबै सङ्केत प्रवाह हुन रोकियो। ,पोखरा अन्तर्राष्ट्रिय विमानस्थल २,६३६ फिटको उचाइमा छ।,Playback of YT flight,तर फ्लाइटरेडारले देखाएको उचाइ त्रुटिपूर्ण हुनसक्ने पोखरा विमानस्थलका एक अधिकारीले बताए। दुर्घटनाबारे अनुसन्धान भइरहेकाले उनले आफ्नो नाम उल्लेख नहोस् भन्ने चाहेका छन्।,""ब्ल्याक बक्सको फ्लाइट डेटा रेकर्डरको अध्ययनपछि अवतरणका क्रममा के भएको थियो र विमान कसरी खस्यो भन्ने स्पष्ट हुन्छ,"" उनले भने।,यती एअरलाइन्सले सन् १९९८ को सेप्टेम्बर महिनामा पहिलो पटक आफ्नो व्यावसायिक उडान थालेको थियो। ,त्यसका लागि उसले क्यानडामा निर्मित DHC6-300 ट्विन-ओटर विमान ल्याएको यती एअरलाइन्सको वेबसाइट जनाइएको छ। नेपालमा आन्तरिक उडान गर्दै आएको सो निजी वायुसेवा कम्पनीसँग ATR 72 विमानहरू छन्। ,सन् २००४ यता यती एअरलाइन्सका छवटा विमान दुर्घटनामा परेका छन्। तिनमा १०० जनाभन्दा बढीको मृत्यु भएको छ। ,सर्वाधिक मानवीय क्षति पोखरामा भएको दुर्घटनामा भएको हो।,पोखरामा दुर्घटनामा परेको विमान १५ वर्षअघि बनेको जानकारी Flightradar24 ले दिएको छ। ,तर त्यसमा जडित ट्रान्सपोन्डर अर्थात् 'रेडिओ उपकरण'ले पठाउने डेटा 'विश्वसनीय नभएको' उसले जनाएको छ। ,""पुराना विमानमा भएका वेदर रेडार (मौसमसम्बन्धी जानकारी सङ्कलन गर्ने उपकरण), जमिननजिकै पुगेको चेतावनी दिने प्रणाली र अन्य साधनहरू प्रायः चलनचल्तीबाट हराइसके,"" सिंहले भने।  ,""पुराना विमानहरूमा जोखिम न्यूनीकरण गर्न विमानचालकलाई सावधान गराउने आधुनिक साधन र सुविधाहरू हुँदैनन्,"" उनले भने। विमान निर्माताले पनि समयसमयमा त्यस्ता साधन र सुविधाहरू उपलब्ध गराउँछन्। तर तिनलाई अद्यावधिक गराउने व्यवस्था उड्डयन निकायबाट हुनुपर्ने धारणा सिंहको छ। ,क्याप्टेन थापा भने विमान पुरानो हुँदैमा समस्या हुन्छ कुरामा असहमत देखिन्छन्। उनी विमानको अवस्था र मर्मत महत्त्वपूर्ण हुने तर्क गर्छन्। ,नेपालमा विमानको सङ्ख्या कम भएको तर वायुसेवाको माग र हवाई यातायातमा निर्भरता बढेको बताउँदै  क्याप्टेन थापाले भने,""विमान पुरानो हुँदैमा केही घाटा हुँदैन। मर्मतमा सम्झौता हुनुहुँदैन, नेपालमा मर्मतमा सम्झौता भएको कमै छ।"" ,फ्रान्सको कम्पनी एटीआरले बनाएको ATR 72 विमान यात्रु र सामान दुवै बोक्न प्रयोग हुन्छ। ,यो 'ट्विन-टर्बोप्रब' विमान हो अर्थात् यसमा विमानलाई अगाडि बढाउन दुईवटा प्रपेलर (पङ्खा) हुन्छन्। ,पोखरामा विमान दुर्घटना भएपछि फ्रान्स सरकारको हवाई सुरक्षा हेर्ने निकाय, विमान निर्माता कम्पनी एटीआर र युरोपेली नागरिक उड्डयन सुरक्षा निकायका विज्ञहरू नेपाल आएका छन्। उनीहरूले नेपालमा भइरहेको अनुसन्धानमा सहयोग गर्ने बताइएको छ।,एभिएशन सेफ्टी नेटवर्कका अनुसार सन् १९९४ देखि २०२३ मा अहिलेसम्म विश्वभरि दुर्घटनामा परेका त्यस प्रकारका ३९ वटा विमानमा 'हल लस' भएको छ अर्थात् फेरि मर्मत गर्नै नसकिनेगरी क्षति पुगेको छ। ती दुर्घटनामा ४७० जनाको ज्यान गएको छ। सबैभन्दा ठूलो मानवीय क्षति यो वर्ष पोखरामा भएको छ। त्यसअघि सन् २०२० र १९९४ मा पनि ६८-६८ जनाले ज्यान गुमाएका थिए।,ATR-72 worst crashes,ग्राफिक्सः लोकेश शर्मा,’१३ वर्षको उद्धारकार्यमा मैले यस्तो घटना पहिलो पटक देखेँ’,'सबै आफन्तले शव पाउन कम्तीमा एक हप्ता',2023 बीबीसी। अन्य वेबसाइटका सामग्रीहरूका लागि बीबीसी जिम्मेवार छैन।, "
https://www.bbc.com/nepali/articles/c4n6lqvd4l6o,दक्षिणी इटलीको समुन्द्रमा मौसम बिग्रिएर डुङ्गा डुबेपछि १२ बालबालिकासहित कम्तीमा ५९ जना आप्रवासीहरूको मृत्यु भएको छ। दुर्घटनामा परी दर्जनौँ मानिस बेपत्ता भएको आशङ्का गरिएको छ।,"कलाब्रिया क्षेत्रको तटीय सहर क्रोटोन नजिकै रोक्ने क्रममा जहाज टुक्रा टुक्रा भएको थियो। घटनापछि बाँचेका यात्रुले त्यसमा कम्तीमा १५० जना सवार रहेको बताएका छन्।,उनीहरूमध्ये धेरै आफ्नो देशभित्रको कठिन अवस्थाका कारण पलायन भइरहेको इटलीका राष्ट्रपतिले बताए।,घटनास्थलमा पुगेका आन्तरिक मन्त्री माटेओ पियानटेडोजीले ३० जना अझै बेपत्ता रहेको हुनसक्ने बताए।,इटलीको आन्सा समाचार एजेन्सीका अनुसार मृतकमध्ये केही महिनाको एउटा बच्चासमेत रहेको ठानिएको छ।,शवहरू नजिकैको समुद्र तटबाट निकालिएको थियो।,तट रक्षकले ""डुबेपछि किनारसम्म पुग्न सफल भएका"" सहित ८० जना मानिस जीवितै फेला पारेको जनाएको छ।,यद्यपि, डुङ्गा दुर्घटना हुँदा त्यसमा कति मानिस थिए भन्नेबारे यकिन सङ्ख्या स्पष्ट छैन। उद्धारकर्मीहरूले एएफपी समाचार एजेन्सीसँग उक्त डुङ्गाले ""दुई सयभन्दा बढी मानिस"" बोकेको बताएका छन्।,त्यसो हो भने अझै ६० भन्दा बढी मान्छे भेटिएका छैनन्।,केही दिनअघि टर्कीबाट प्रस्थान गरेको उक्त डुङ्गामा अफगानिस्तान, पाकिस्तान, सोमालिया र इरानका यात्रु थिए।,द्वन्द्व वा गरिबी छल्न भाग्ने थुप्रै मानिसहरू हरेक वर्ष अफ्रिका हुँदै इटली पुग्ने गरेका छन्।,प्रतिकुल मौसमका कारण चट्टानमा ठोक्किएपछि जहाज डुबेको विवरणहरू सार्वजनिक भएको छ। घटना लगत्तै समुद्रभित्र र बाहिर खोजी तथा उद्धार अभियान सुरु गरिएको छ।,सार्वजनिक भएको एउटा भिडिओको अंशमा टुक्रा टुक्रा भएको काठको भग्नावशेष समुद्री तटसम्म पुगेको देखिन्छ।,जीवितहरू रेडक्रसका कर्मचारीको सहयोगमा सिरक भित्र एकसाथ बसिरहका देखिन्छन्। दुर्घटनामा परेका कतिपयलाई अस्पताल पुर्‍याइएको छ।,""त्यहाँ त्यसअघि पनि डुङ्गा अवतरण भएका थिए तर यस्तो दुखद घटना कहिल्यै भएको थिएन,"" क्रुटोका मेयर एन्टोनियो सेरासोले राई न्यूजसँग भनेका छन्।,गत वर्ष निर्वाचित इटालीकी प्रधानमन्त्री जोर्जा मलोनीले देशमा आप्रवासीहरूको आगमन रोक्ने प्रतिबद्धता जनाएकी थिइन्। उनले घटनाप्रति ""गहिरो दुःख"" व्यक्त गरिन् र यस्तो हुनुमा तस्करहरू जिम्मेवार रहेको बताइन्।,""सुरक्षित यात्राको झुटो आशामा खरिद गरेको 'टिकट'को मूल्यसँग मानिसको जीवन साट्नु अमानवीय काम हो। सरकार यस्तो क्रम रोक्न प्रतिबद्ध छ,"" उनले एक विज्ञप्तिमा भनेकी छन्।,मेलोनीको दक्षिणपन्थी सरकारले आप्रवासीलाई इटलीको तटहरूमा पुग्न रोक्ने वाचा गरेको छ र पछिल्ला दिनहरूमा नयाँ कडा कानुनको आधारमा उद्धारसम्बन्धी नियमहरूलाई कडा बनाइएको छ।,इटालीका पूर्व अर्थमन्त्री कार्लो क्यालेन्डाले समुद्रमा कठिनाइमा परेका मानिसहरूलाई ""जस्तोसुकै मूल्य चुकाएर"" उद्धार गर्नुपर्ने तर, ""आगमनका अवैध मार्गहरू बन्द गरिनुपर्ने"" बताए।,युरोपेली आयोगकी प्रमुख उर्जुला फोनदेर लाइनले ""निर्दोष आप्रवासीहरूले ज्यान गुमाएको दुःखद घटना""का कारण आफू ""गहिरो शोकमा"" रहेको बताइन्। उनले युरोपमा आप्रवासनका चुनौतीहरूको सामना गर्न, ईयूले शरणार्थीसम्बन्धी नियमहरू सुधार गर्ने ""प्रयासहरू तीव्र बनाउनु"" महत्त्वपूर्ण भएको बताइन्।,निरीक्षण समूहका अनुसार सन् २०१४ देखि मध्य भूमध्य सागरमा डुबेर २० हजारभन्दा बढी मानिसको मृत्यु भएको वा बेपत्ता भएका छन्।,त्यहाँ खोज र उद्धार कार्य आयोजना गर्ने माइग्रेन्ट अफशोर एड स्टेसनकी निर्देशक रेजिना क्याट्राम्बोनले युरोपेली देशहरूले अप्ठेरोमा परेकाहरूलाई मद्दत गर्न एकजुट भएर काम गर्नुपर्ने बीबीसीसँग बताइन्।,उनले यस अवस्थाको ""अस्पष्ट चित्र"" को अन्त्य गर्न आह्वान गर्दै त्यसका लागि अफ्रिका र मध्यपूर्वसँग भौतिक रूपमा नजिक रहेका देशहरूले नेतृत्व लिनुपर्ने बताइन्।,2023 बीबीसी। अन्य वेबसाइटका सामग्रीहरूका लागि बीबीसी जिम्मेवार छैन।, "
https://www.bbc.com/nepali/news-64259409,"नेपालमा मानिसलाई एकबाट अर्को धर्ममा जबरजस्ती परिवर्तन गर्न लगाउनु गैर कानुनी काम हो, तर केही धर्म प्रचारकहरू इसाई आस्था फैलाएर मुद्दा लाग्न सक्ने खतरा मोल्न समेत इच्छुक छन्। ","नेपाल विश्वमै धेरै इसाई समुदाय बढ्दै गएको देश हो।,""येशुको जीत होस्,"" हिमालको फेदमा रहेको झार्लाङ्ग गाउँमा एउटा नयाँ चर्चको उद्घाटन गर्दा एकजना कोरियाली पास्टर पाङ्ग चाङ्ग-इन्‌ले भावविभोर भएर आँसु खसाले।   ,हालसालै धर्म परिवर्तन गरेकाहरूको त्यो समूहले आफ्नो हात उठाएर  प्रार्थना गरे। ,त्यसरी धर्म परिवर्तन गर्नेहरू धेरैजसो आदिवासी तामाङ समुदायका छन् जुन समुदायले विगतमा बोन धर्म मान्ने गर्दथे । नेपालमा बोन धर्म बुद्ध धर्मको आगमनभन्दाअघिदेखि रहेको ठानिन्छ।   ,पाङ्गको नजरमा तामाङ समुदाय ""आर्थिक र आध्यात्मिक रूपमा गरिब"" छ। ,""त्यसैले, एउटा चमत्कार हुन्छ र पूरै गाउँले धर्म परिवर्तन गर्छ,"" उनले भने। ,धर्म प्रचारक मिसनरीहरू, धेरैजसो पाङजस्तै दक्षिण कोरियाली प्रचारकहरूले  बुद्धको जन्मभूमि र पूर्व हिन्दू अधिराज्य नेपालमा  विश्वमै सबैभन्दा तीव्र गतिमा वृद्धि भइरहेको इसाई समुदाय  निर्माण गर्न मद्दत गरेका छन्। ,नेपालमा इसाई धर्मावलम्बीहरूको तीव्र गतिमा बढिरहेको सङ्ख्यामा मुख्यतः परम्परागत हिन्दू वर्णाश्रम जात व्यवस्थामा पुछारमा पारिएका दलित भनिने समुदायका मानिसहरू वा आदिवासी जनजाति समुदायका मानिसहरू छन्। पाङ्गले भने जस्तै उनीहरूले चमत्कारमा विश्वास गरेका पनि हुन सक्छन्, तर धर्म परिवर्तन गरेपछि त्यसले उनीहरूलाई चरम गरिबी र भेदभावको अवस्थाबाट छुटकारा पाउने मौका पनि प्रदान गर्दछ। ,झारलाङमा रहेको नयाँ चर्च - नेपालमा पास्टर पाङ्गले खोलेका दर्जनौँ चर्चमध्ये यो एक हो,इसाई धर्म प्रचारकको रूपमा नेपालमा बिताएको दुई दशक लामो समयमा पाङ्गले आफ्नो रेखदेखमा  झन्डै ७० वटा चर्चहरू स्थापना गरेका छन्। त्यसरी बनेका धेरैजसो चर्चहरू राजधानी काठमाण्डूबाट दुई घण्टाजति टाढा उत्तर पश्चिममा अवस्थित धादिङ जिल्लामा रहेका छन्। उनका अनुसार जग्गा त्यहाँको समुदायले दिन्छ भने कोरियाली चर्चहरूले निर्माण कार्यका लागि पैसा दिएर मद्दत गर्छन्। ,पाङ्ग दाबी गर्छन्, ""झन्डै सबैजसो पहाडी उपत्यकाहरूमा चर्चहरू बनिरहेका छन्।"",त्यो  केही बढाइचढाइ गरेर गरिएको दाबी हुनसक्छ तर हालैका वर्षहरूमा नेपालभरि चर्चहरूको सङ्ख्यामा ठूलो वृद्धि भएकोमा कुनै शङ्का छैन। इसाई समुदायको राष्ट्रिय सर्वेक्षणको पछिल्लो तथ्याङ्कले अझै पनि उल्लेख्य रूपमा बहुसङ्ख्यक हिन्दूहरू रहेको नेपालमा ७,७५८ चर्चहरू रहेको देखाएको छ। ,र यस्तो रूपान्तरणका पछाडि धेरै हदसम्म दक्षिण कोरियाली धर्म प्रचारकहरूको हात रहेको छ। केही दशकअघि मात्रै धर्म प्रचारकहरू विदेशमा खटाउन सुरु गरेको भए पनि दक्षिण कोरिया अहिले इसाई धर्म प्रचारकहरू परिचालन गर्ने  विश्वकै सबैभन्दा ठूला देशहरू मध्येमा एक बन्न पुगेको छ।  ,कोरियाली वर्ल्ड मिसन एसोसिएशनका अनुसार कोरियाका त्यस्ता २२ हजारभन्दा बढी इसाई धर्म प्रचारकहरू देशबाहिर रहेका छन्। ,धर्म परिवर्तन गरेर आफूले पुनर्जन्म  प्राप्त गरेको भन्ने उत्साहबाट प्रेरित कोरियाली धर्म प्रचारक, मिसनरी, हरू धर्म परिवर्तनका निम्ति निकै गाह्रो ठानिँदै आएका संसारका विभिन्न स्थानहरूमा समेत आक्रामक रूपमा प्रवेश गर्नेहरू भनी परिचित हुन थालेका छन् जुन क्रममा कतिपय स्थानबाट तिनीहरूलाई निष्कासन समेत गर्ने गरिएको छ।    ,पाङ्ग चाङ-इन् र ली जियोङ्ग-ही विगत करिब २० वर्षदेखि नेपालमै छन्,नेपाल अहिले धर्म निरपेक्ष राज्य हो, र सन् २०१५ मा बनेको संविधानले धार्मिक स्वतन्त्रताको प्रत्याभूति  दिएको छ। यद्यपि सन् २०१८ मा लागु गरिएको धर्म परिवर्तन गराउने विरुद्धको कानुनले कसैलाई उसको धार्मिक आस्था परिवर्तन गर्न प्रोत्साहन गरेको अभियोगमा दोषी ठहर हुनेलाई पाँच वर्षसम्म जेल सजाय हुनसक्ने व्यवस्था गरेको छ।,""धर्म परिवर्तन गराउने विरुद्धको कानुनका कारण हामी सधैँ चिन्ता र त्रासमा काम गरिरहेका हुन्छौँ ,"" पाङ्गकी श्रीमती ली जियोङ्ग-हीले भनिन्।,""तर यो डरका कारण हामी इसाई धर्मको उपदेश फैलाउन रोक्न सक्दैनौँ। हामी आत्माहरूको उद्धार गर्ने कार्यलाई रोक्ने छैनौँ।"",यी दम्पती पहिला ब्याङ्कमा काम गर्थे। "" पहिले मेरा श्रीमान्‌ले नै  ईश्वरको आदेश प्राप्त गर्नु भएको हो र त्यसको छोटो समयपछि ईश्वरले हामीलाई नेपालतर्फ जाने बाटोमा पठाइदिनुभयो,"" ली जियोङ्ग-हीले भनिन्।,उनीहरू सन् २००३मा पहिलो पटक नेपाल आउँदा नेपालमा हिन्दू शाही परिवार गद्दीनसीन नै थियो। ""यहाँ थुप्रै मूर्तिहरूको पूजा भइरहेको देखेर स्तब्ध भएको थिएँ,"" पाङ्ग भन्छन्। ""मलाई लाग्यो नेपालमा येशुको उपदेशको एकदमै चर्को आवश्यकता छ।"" ,उनीहरू आएको पाँच वर्षपछि नेपालमा २४० वर्ष पुरानो राजतन्त्र ढल्यो। एक दशक लामो सशस्त्र द्वन्द्वको अन्त्य गर्दै माओवादी विद्रोहीहरूले हतियार बिसाए र उनीहरू सरकारमा आए। ,त्यसको केही अघि मात्रै नेपालको संसद्‌ले देशलाई धर्म निरपेक्ष घोषणा गरिसकेको थियो।  ,""यसले मिसनरी कामका लागि स्वर्ण युगको थालनी गर्‍यो,"" पाङ्ग भन्छन्। ,हामीले केही हप्ता कोरियाली प्रचारक समुदायसँग समय बितायौँ। त्यस क्रममा हामीसँग खुला रूपमा बोल्न इच्छा देखाउने पाङ्ग र उनकी पत्नी मात्रै थिए। ""परमेश्वरले नेपालमा के गरिरहेका छन् भन्ने कुरा अरूलाई सुनाउन म खुला छु,"" पाङ्गले भने।   ,आफूहरूको कामले कानुनको उल्लङ्घन गरेको भन्ने उनलाई लाग्दैन किनभने उनको मनमा उनीहरूले खुला रूपमा धर्म परिवर्तन गराएको वा बाप्टाइज गराएको भन्ने लाग्दैन। ,""हामीले गरिरहेको धर्म प्रचारको काम केवल हामीबारे मात्रै होइन। परमेश्वरले यो काम गरिरहेका छन्। नेपालमा चमत्कारहरू गर्न कसरी परमेश्वरले हाम्रो माध्यमबाट काम गर्छन् भनेर हामीलाई देखाउन मन छ,"" उनले भने।,नेपालमा इसाई समुदाय देशको कुल जनसङ्ख्याको दुई प्रतिशतभन्दा कम छ र पछिल्लो जनगणनाको तथ्याङ्कले त्यस्तो सङ्ख्यामा वृद्धि भइरहेको देखाउँछ। सोही तथ्याङ्कका अनुसार नेपालमा हिन्दू करिब ८० प्रतिशत छन् भने बौद्धमार्गी करिब ९ प्रतिशत छन्। ,सन् १९५१ को तथ्याङ्कमा  नेपालमा इसाई धर्मावलम्बी एकजना पनि थिएनन् भने सन् १९६१ मा त्यस्तो सङ्ख्या जम्मा ४५८ जनाको थियो। तर सन् २०११ सम्ममा आइपुग्दा त्यो करिब ३ लाख ७६ हजार पुग्यो भने अहिले त्यो सङ्ख्या करिब ५ लाख ४५ हजार रहेको पछिल्लो जनगणनाले अनुमान गरेको छ।   ,कमल थापा धर्म परिवर्तन गराउनेविरुद्धको कानुन कार्यान्वयन होस् र नेपाल फेरि हिन्दू राज्य होस् भन्ने चाहन्छन्,""यो जङ्गलमा डढेलो जसरी फैलिरहेको छ। हाम्रो सांस्कृतिक पहिचान धरापमा परेको छ। राष्ट्रिय एकताको सूत्र दाउमा छ,""  नेपालका एकजना पूर्व उपप्रधानमन्त्री कमल थापाले दाबी गरेका छन्। ,उनी कोरियाली धर्म प्रचारको कामलाई ""देशको सांस्कृतिक पहिचानमाथिको सङ्गठित हमला"" को रूपमा हेर्छन्।,""मिसनरीहरूले पर्दापछाडि बसेर काम गरिरहेका छन् र गरिब र सिधासादा मानिसहरूलाई शोषण गरिरहेका छन् अनि इसाई धर्ममा परिवर्तित हुन प्रोत्साहन गरिरहेका छन्। यो धार्मिक स्वतन्त्रताको अवस्था होइन। यो धर्मको नाममा गरिएको शोषण हो,"" उनले भने। ,उनले नेपाल पुनः हिन्दू राष्ट्र हुनुपर्ने वकालत गर्दै आएका छन्। उनले धर्म परिवर्तन विरोधी कानुनको पनि समर्थन गरेका थिए र उनी उक्त कानुन कार्यान्वयनमा भएको हेर्न चाहन्छन्।,हाल उक्त कानुन अन्तर्गत मुद्दा लागेकाहरू इसाईहरूमात्रै छन् तर अहिलेसम्म कोही पनि दोषी ठहर भएका छैनन्। त्यस्ता मुद्दाहरू या त प्रमाणको अभावका कारण फिर्ता भएका छन् वा पुनरावेदनमा जाँदा अभियुक्तहरूले सफाइ पाएका छन्। ,नेपाल इसाई समाजका अनुसार अहिले त्यस्ता प्रकार ५ वटा मुद्दाहरू अदालतमा  विचाराधीन छन्। दुई महिलासहित चार कोरियालीविरुद्धको मुद्दा गत डिसेम्बरमा फिर्ता भएको थियो।,""धर्म परिवर्तन गर्ने भावना जीससबाटै आउनुपर्छ,"" डिल्लीराम पौडेलले भने,नेपाल क्रिस्चियन सोसाइटीका प्रमुख पास्टर डिल्लीराम पौडेल त्यस्तो कानुनअन्तर्गत सोधपुछ गरिएकामध्ये पहिला व्यक्तिहरूमा पर्दछन्। सन् २०१८ को एप्रिलमा उनीमाथि धर्म परिवर्तन गर्न उनले मानिसहरूलाई पैसा दिएको भनी आरोप लागेको थियो। तर उनले त्यसलाई अस्वीकार गर्छन्। उनी विरुद्धको आरोप पछि फिर्ता लिइयो।,""हामीमाथि मानिसहरूलाई धर्म परिवर्तन गराएको आरोप लाग्छ, तर त्यस्तो शक्ति हाम्रो हातमा हुँदैन,"" उनले भने।,""यदि हुन्थ्यो भने मैले मेरी आमाको धर्म परिवर्तन गराउन सक्ने थिएँ। उहाँ अहिले ९२ वर्षकी हुनुभयो, म उहाँलाई पैसा दिन सक्छु। म उहाँका लागि प्रार्थना गर्नसक्छु तर उहाँको धर्म परिवर्तन गराउन सक्दिनँ किनभने त्यो त जीससबाटै आउनुपर्ने हो।"" ,उनी कट्टर हिन्दु परिवारका हुन् र ""२१ पुस्तादेखि"" उनको बाबुबाजे हिन्दू पण्डित  थिए।  उनी २०/२२ वर्षको हुँदा पढ्नका लागि दक्षिण कोरिया गएका थिए र त्यहीँ उनले इसाई धर्मसँग परिचित हुने मौका पाए।,""म एक्लै थिएँ, मेरा कोही साथी बनिसकेका थिएनन्,"" उनले सम्झिए, "" त्यस बेला केही मानिसले मलाई नेपाली भाषामा भएको कोरियाली बाइबल दिए, उनीहरूले कतैबाट नेपाली भाषाको बाइबल फेला पारेका थिए।"" त्यो बाइबल उनले एकै रातमा पढे र "" मैले मेरो सृष्टिकर्तालाई फेला पारेँ।""  ,""""यो हास्यास्पद र अविश्वसनीय लाग्छ?"" हो मलाई त्यस्तै भएको थियो,"" उनले मुस्कुराउँदै भने।,डिल्लीराम पौडेल युवा हुँदा उनी हिन्दु पुजारी थिए,जब उनी नेपाल फर्किए उनको परिवारले उनीमाथि  राम्रो व्यवहार गरेन। ""उनीहरूले इसाई विदेशी धर्म हो भने।  केही मानिसले म बौलाएँ भने र मेरो होस गुम भएको बताए,"" उनले सम्झिए।,उनको परिवार र समुदायले उनलाई स्वीकार गर्न निकै समय लाग्यो।,प्रत्येक वर्ष करिब दुई हजार नेपाली विद्यार्थी पढ्नका लागि कोरियामा जाने गर्छन्। नेपालमा रहेका एक कोरियाली प्रचारक (जसले नाम उल्लेख नगर्ने गर्ने सर्तमा बोलेका थिए) भन्छन् तिनीहरू कोरियास्थित स्थानीय चर्चहरूसँग सम्पर्क गर्ने प्रयास गर्छन्। ,""नेपालमा इसाई धर्मको प्रचार गर्ने काम निकै चुनौतीपूर्ण छ। त्यसैले हामीसँग वैकल्पिक तरिकाहरू छन्,"" उनले भने। ""हाम्रो उद्देश्य भनेको धेरै भन्दा धेरै आत्माहरूलाई परिवर्तन गर्न सक्नु हो। युवा हुँदा हिन्दु पुजारी रहेका डिल्ली राम पौडेल त परिवर्तन हुनसके भने हामीले गर्न सक्छौँ, त्यसैले यो काम हामीले गोप्य रूपमा रहेरै गर्नुपर्छ।"",पाङ्ग र उनकी पत्नीले काठमाण्डूमा सेमिनरी (धर्मबारे पढाइ हुने स्थान) विद्यालय चलाउँछन्। त्यहाँ करिब ५० विद्यार्थीहरू अहिले अध्ययनरत छन्। उनीहरूको शिक्षा, खानपिन र बसोबासको धेरैजसो खर्च कोरियाली चर्चका दाताहरूले नै बेहोर्छन्।,उनीहरूका विद्यार्थीमध्ये एक २२ वर्षीय सपना तामाङ पनि हुन् जो दुर्गम सिनगांगको तामाङ गाउँकी हुन्। ,सपना भन्छिन् उनी ""नयाँ ठाउँ जानेछिन् र येशुको सन्देश फैलाउने छिन्"",उनले भनिन्, ""मेरो बुवा चर्च जानेहरूलाई घृणा गर्नुहुन्थ्यो किनभने आफ्नो परम्परा बिर्सन हुँदैन भन्नेमा उहाँ विश्वास गर्नुहुन्थ्यो।"" ,उनले इसाई धर्मबारे आफ्ना काकाबाट थाहा पाएकी हुन् जुनबेला उनी अत्यन्तै बिरामी थिइन्। ,उनले आफू इसाई भएपछि आफ्नो रोग सन्चो भएको दाबी गरिन्। ,""म येशुका लागि बाँच्न चाहन्थेँ। अन्तत: कसले मलाई माया  गर्दो रहेछ भन्ने मैले थाहा पाएँ,"" उनले भनिन्।,उनको जस्तो दुर्गम गाउँहरू पाङ्गजस्ता कोरियाली प्रचारकका लागि नयाँ मोर्चाहरू हुन्। ,""सहरमा धर्म परिवर्तन गराउने विरुद्धको कानुनबारे सबैलाई थाहा हुन्छ। सहरभन्दा टाढा भने कमैको ध्यान पुगिरहेको हुन्छ,"" पाङ्गले भने। ,सपनाले गत वर्ष सेमिनरीको पढाइ पूरा गरिन्। अब उनको योजना पहाडमा रहेको आफ्नो गाउँमा फर्किने र ""बिस्तारै युवाहरूलाई चर्चको हिस्सा बनाउने"" रहेको छ।,येशुको उपदेश फैलाउँदा त्यसको ""विद्यमान धर्म र संस्कृतिसँग द्वन्द्व हुने"" पाङ्ग चाङ्ग-इन् स्विकार्छन्। तर उनको विचारमा "" त्यस्तो खाले सांस्कृतिक झट्का त हुन्छ हुन्छ जुन टारेर टर्दैन।"",2023 बीबीसी। अन्य वेबसाइटका सामग्रीहरूका लागि बीबीसी जिम्मेवार छैन।, "
https://www.bbc.com/nepali/articles/c16nwd30k7yo,टर्कीमा अन्य देशहरूमाभन्दा धेरै भूकम्प आउँछ। उक्त देशको जमिनमुनि थुप्रै महत्त्वपूर्ण फल्ट लाइन वा जमिनमुनिका चिरा रहेकाले त्यहाँ धेरै भूकम्प आउने हामी बारम्बार सुन्छौँ।,"तर फल्ट के हो र भूकम्पसँग यसको के सम्बन्ध छ? बीबीसीले एकजना भूकम्पविद्सँग यसबारे कुरा गरेको छ।,""जति द्रुत गतिमा औँलाका नङ पलाउँछन् - प्लेटहरू त्यति छिटो सर्छन्।"",डा. जेसिका हथोर्नले १६ वा त्यस्तै टेक्टोनिक प्लेट भनिने चट्टानहरूको तहबारे चर्चा गरेकी छन्।,ती एकसाथ मिलेर पृथ्वीको बाहिरी तह बन्छन्।,यूनिभर्सिटी अफ अक्सफर्डको डिपार्टमेन्ट अफ अर्थ साइन्सेसकी यी सहायक प्राध्यापकले भूकम्पहरूले कसरी उत्पन्न हुन्छन् भन्ने अध्ययन गर्दै तिनको फल्टसँगको सम्बन्धबारे व्याख्या गरेकी छन्।,“फल्ट त्यस्तो ठाउँ हो जहाँ दुई प्लेट एक अर्कामा नजिक भएर सर्छन्, जहाँ एकातर्फ एउटा ठोस भाग र अर्को ठोस भाग अर्कोतर्फ हुन्छन् र उनीहरू एक अर्कासँग नजिक भएर सर्छन्,” ती भूकम्पविद्ले भनिन्।   
,ती एकअर्काबीच निकै सुस्त गतिमा चल्छन् (प्राय: हरेक वर्ष केही सेन्टिमिटरका दरले मात्र), जसमा आउने अचानक हलचल वा फेरबदलले निकै ठूलो ऊर्जा उत्पन्न गराउँछ र ती चट्टानमा चिरा उत्पन्न भई भूकम्प आउँछ। ,डा. हथोर्नका अनुसार यो तुलनात्मक रूपमा सतहको नजिक हुन्छ किनकि पृथ्वीको केन्द्र भाग लेदोयुक्त र तरल स्वरूपमा हुन्छ।,“भूकम्प आउनका लागि त्यस्तो कमजोर ठाउँ चाहिन्छ जुन छिट्टै टुट्नका लागि नाजुक अवस्थामा रहेको हुनुपर्छ,” डा हथोर्न भन्छिन्।,भूकम्पहरू प्राय: टेक्टोनिक प्लेटका सीमामा हुन्छन्। तर महादेशका बीचमा समेत त्यस्तो भएका दुर्लभ उदाहरण छन्।,वास्तवमा ८० प्रतिशतभन्दा धेरै मुख्य उदाहरणहरू प्रशान्त महासागरका छेउमा 'रिङ्ग अफ फायर' भनिने क्षेत्रमा भएका छन्।,जहाँ प्यासिफिक प्लेट आसपासका प्लेटहरूभन्दा तल झरेको छ।,
,
,भूकम्पहरूले नयाँ फल्टहरू सिर्जना गर्ने भए तापनि धेरैजसो घटनाका हकमा त्यहाँ पहिले नै फल्टहरू हुने डा हथोर्न बताउँछिन्।,पहिले नै रहेका फल्टमा चुक हुँदा त्यसलाई तीनवटा आधारभूत तहका रूपमा वर्गीकरण गरिन्छ: साधारण फल्ट, रिभर्स फल्ट र स्ट्राइक-स्लिप फल्ट।,यस्तो खाले फल्टमा दुई भाग तेर्सो गरी एक अर्कातर्फ सर्छन्। 
,स्ट्राइक-स्लिप फल्टहरू प्राय: ठाडो हुन्छन् र तलतर्फ काटिन्छन्। कहिलेकाहीँ त्यो १५ देखि २० किलोमिटरसम्मको गहिराइमा सर्छन्। 
,एउटा उदाहरण इस्ट एनाटोलियन फल्ट हो। ७०० किलोमिटर लामो उक्त फल्ट टर्कीमा एनाटोलियन र अरेबियन फल्टको सीमाबीचमा पर्छ। 
,सन् २०२३ फेब्रुअरी पहिलो साता गएको ७.५ र ७.८ म्याग्निट्यूडको भूकम्प झण्डै एक शताब्दीमा गएको शक्तिशालीमध्येको भूकम्प हो। जुन त्यस क्षेत्रमा त्यस क्षेत्रमा तेर्सो स्लिप फल्ट भएर गएको थियो।,पृथ्वीको सतहभन्दा मात्र केही किलोमिटर गहिराइमा उत्पन्न भएका ती विनाशकारी भूकम्प र परकम्पबाट अहिलेसम्म ४१ हजार भन्दा धेरै मानिसको मृत्यु भएको विवरण छ।,
,
,
,यस प्रकारको अर्को उदाहरण अमेरिकाको क्यालिफोर्नियामा रहेको सान आन्ड्रेस फल्ट प्रणाली हो। जुन कैयौँ फल्टहरू मिलेर बनेको छ जसले पश्चिममा प्यासिफिक प्लेटदेखि पूर्वमा उत्तर अमेरिकी प्लेटसम्म समेट्छ।,बाँकी महादेशको तुलनामा पश्चिमी क्यालिफोर्निया ‍‍‍अलास्कासम्म फैलिएको डा. हथोर्न बताउँछिन्। यी प्लेटहरू एक अर्काबीच सर्ने हुँदा त्यहाँ भूकम्पहरू जाने गरेका छन्। ,उक्त फल्ट प्रणाली दबिएको र टुक्रिएको पत्थरको एउटा जटिल क्षेत्र हो जुन १,२०० किलोमिटर लम्बाई र कम्तीमा २५ किलोमिटर गहिराइमा फैलिएको छ।, 
,
,सन् १९०६ को १८ एप्रिलमा गएको क्यालिफोर्निया भूकम्पले सान एन्ड्रिअस फल्टको सुदूरउत्तरमा ४७७ किलोमिटर क्षेत्र चिरा पारेको थियो।,यूएस जिओलोजिकल सर्भेका अनुसार सान फ्रान्सिस्कोमा ठूलो विनाश गरेको उक्त भूकम्पलाई “हालसम्मकै सबैभन्दा उल्लेख्यमध्येको भूकम्प”का रूपमा हेरिन्छ। ,
, सामान्य फल्ट भनेका त्यस्ता चिरा हुन् जहाँ ढिक्का ढिक्का भाग अगाडि सर्छन् र एउटा भाग ठाडो झर्छ।  ,इथियोपियाको अफार क्षेत्रमा पृथ्वीका माथिल्लो तहका तीनवटा भिन्न भागहरू भेट्छन् जसलाई अफार ट्रिपल जङशन भनिन्छ। ,सोमालियन प्लेट बाँकी महादेशबाट पर सरिरहेको छ जसले एउटा दरारयुक्त उपत्यका र ठाडो गहिरा चिराहरू बनाइरहेको छ। ,यसैबीच अफ्रिकन र सोमालियन प्लेटहरू उत्तरको अरेबियन प्लेटबाट छुट्टँदै ‘Y’ आकारको दरार प्रणाली बनाएका छन्।  ,त्यस गतिविधिले चट्टानमा शक्ति सिर्जना गर्छ र त्यसले चिरा, फल्ट, ज्वालामुखी र जमिनमा अन्य असरहरू देखाउँछ।,सन् २००५ मा त्यस क्षेत्र शृङ्खलावद्ध दरारहरू देखा पर्दै भूकम्प र खरानीका बादलहरू बनेका थिए। र एउटा आठ मिटर फराकिलो र ६० किलोमिटर लामो चट्टानी दरार देखिएको थियो। ,
,आइसल्याण्डमा सक्रिय ज्वालामुखी,उत्तर अमेरिकी र यूरेशियन टेक्टोनिक प्लेटहरू एकअर्काबाट विस्तारै पर सरिरहेका छन्। र छुट्टिरहेका प्लेट सीमामा मध्य एटलान्टिक पर्वत शृङ्खलाका रूपमा एउटा फल्ट लाइन सिर्जना भएको छ।  ,उक्त पर्वत शृङ्खला उत्तरी र दक्षिणी आन्ध्र महासागरको बीचमा हजारौँ किलोमिटर फैलिएको छ। ,ती प्लेटहरू एकअर्काबाट पर सरिरहँदा पृथ्वीको सतहमुनि रहेको तरल म्याग्मा माथि सर्दै सीमामा नयाँ चट्टान बन्छ र त्यसलाई नयाँ पदार्थहरूले पर्वत शृङ्खलाबाट अन्यत्र धकेल्छन्। ,त्यसले प्राय:जसो पानीमुनिको पर्वतीय शृङ्खला बनाउँछ जुन सहतमा कतै टापुहरूका रूपमा रहन्छन्।,त्यसका उदहारण आइसल्याण्ड, एजोर्स अथवा एसेन्सन टापु हुन्।,त्यसले सतहमा चिराहरू भूकम्पहरू र ठूलो मात्रामा भूकम्पीय गतिविधि सिर्जना गर्छ।
, 
,जब भागहरू एकसाथ आएर एउटा भाग माथितिर सर्छ तब रिभर्स वा थ्रस्ट फल्टहरू बन्छन्। ,ती एकीकृत सीमासँग सम्बन्धित छन् र ती प्राय: ठूला फल्टहरू हुन्।,डा. हथोर्नका अनुसार “ती पृथ्वीमा कुनै कोणबाट टुक्रिन्छन् जसले व्यापक क्षेत्र सिर्जना गर्दै नाजुक असरहरू उत्पन्न गराउन सक्छन्।”,
,सन् २०११ मा जापानमा गएको ठूलो भूकम्पबाट व्यापक विध्वंश भएको थियो,जापान ट्रेन्च फल्ट क्षेत्र जापानी टापुहरूको पूर्वी भागमा उत्तरदेखि दक्षिणतर्फ फैलिएको पानीमुनिको निकै तल्लो भाग हो जसले यूरेशियन प्लेटलाई प्यासिफिक प्लेटसँग छुट्याउँछ। ,सन् २०११ को मार्च महिनामा गएको ९.१ म्याग्निट्यूडको विनाशकारी टोहोकु-ओकी भूकम्पले जापानी तटहरू हल्लाएको थियो। त्यस भूकम्पले उक्त फल्टमा ५० मिटरको परिवर्तन ल्याएको थियो।  ,जापान ट्रेन्चको एउटा भागको उक्त दरारले निकै ठूलो जनधनको क्षति गरेको थियो। जसक्रममा आएको सुनामीले तटीय क्षेत्रमा असर गर्दा फुकुशिमा परमाणु प्लान्टमा भएको चुहावटले अर्को विपद् निम्त्याएको थियो। 
,अटाकामा फल्ट प्रणालीको रूपमासमेत परिचित यो फल्ट पूर्वी प्रशान्त महासागरमा पर्छ। ,जुन पेरु र चिलेका तटभन्दा झण्डै १६० किलोमिटर पर नाज्का र दक्षिण अमेरिकी टेक्टोनिक प्लेटबीचमा पर्छ।  ,नाज्का प्लेटको समुद्री क्रस्ट दक्षिण अमेरिकी महादेशको सतहमुनि चलायमान हुँदा त्यहाँ ठूला भूकम्पीय गतिविधिहरू हुन्छन्।
,सन् १९६० को २२ मेमा दक्षिण चिलेको भाल्दिभिआ सहरमा गएको ९.५ म्याग्निट्यूडको भूकम्प अहिलेसम्म मापन गरिएकै सबैभन्दा ठूलो भूकम्पका रूपमा हेरिन्छ।,
,वैज्ञानिकहरूका अनुसारमा त्यसबेला उत्पन्न भएको शक्ति दोस्रो विश्वयुद्धको बेला हिरोशिमामा उत्पन्न शक्तिभन्दा २० हजार गुणा धेरै थियो।
,
,
,
,यद्यपि तपाईँ  फल्टलाइन नजिकै बस्ने भन्दैमा त्यो चिन्ताको विषय नै हो भन्ने होइन।  ,डा. हथोर्नले सबै फल्टहरूले भूकम्प नल्याउने बताउँछिन्।,“धेरैजसो फल्ट क्षेत्रमा कि भूकम्प हुँदैनन् वा ती निकै साना हुन्छन्,” उनी भन्छिन्।  ,“ती त्यहाँ विस्तारै सर्ने किसिमका हुन्छन्।” ,2023 बीबीसी। अन्य वेबसाइटका सामग्रीहरूका लागि बीबीसी जिम्मेवार छैन।, "
https://www.bbc.com/nepali/news-64221804," वर्षको यो त्यो समय हो जब हामी मध्ये केहीले सङ्कल्प गर्ने गर्छौँ।,क्यालोरी के हो र यो शब्दको,उत्पत्ति कसरी भयो,?,यो पत्ता लाग्नाले विश्वभर के कस्ता प्रभाव देखा परेका छन्,?,के क्यालोरी गणना गर्नु घातक हुनसक्छ,?,डरलाग्दो लगाव,विकल्प के हुनसक्छ त,?","मानिसहरूले हरेक पटक नयाँ वर्षमा गर्ने सङ्कल्पहरूमा  सबैभन्दा दोहोरिरहनेमा चाहीँ  आफ्नो तौल घटाउने देखि शरीर सुगठित बनाउने समेत पर्छ।,त्यसका लागि हामीले कम खानुका साथै व्यायामको मात्रा बढाउने गर्छौँ।,खानाबाट प्राप्त हुने शक्ति क्यालोरीमा मापन गरिन्छ र हामी मध्ये धेरैलाई कति क्यालोरी खाना खाइयो भन्ने कुरा ख्याल गरेर त्यसै अनुसार खाना कटौती गर्दा तौल घटाउने लक्ष्य  पुरा हुन्छ भन्ने लाग्छ।,तर के यो सही तरिका हो त? या यसबारे पुनर्विचार गर्ने समय भयो?,पछिल्लो समय केही विज्ञहरूले क्यालोरी मापन गरेर खाना खाने चलन एक पुरानो विधि मात्रै नभएर यो खतरनाक समेत रहेको बताएका छन्।,क्यालोरी भनेको हामीले खाएको खानेकुराले दिने शक्ति मापन गर्ने  एउटा एकाइ हो जसले खाद्यवस्तुको पोषणबारे जानकारी दिन्छ।,यो ल्याटिन शब्द क्यालरबाट आएको हो जसको अर्थ ताप हो र यसको प्रयोग एक शताब्दी भन्दा लामो समय देखि हुँदै आएको छ।,“निकोलस क्लीमेन्टले समुद्री सतहमा एक लिटर पानीलाई एक डिग्री सेल्सियससम्म पुर्‍याउनका लागि आवश्यक पर्ने तापको मात्रालाई क्यालोरीका रूपमा परिभाषित गरेका छन्,” युनिभर्सिटी अफ केम्ब्रीजमा मोलिक्यूलर न्युरोएन्डोक्रीनोलजी विषयका प्राध्यापक डाक्टर जाइल्स इयोले भने।,१९औ शताब्दीको सुरुवातमा तापबाट चल्ने इन्जिनबारे आफ्नो भनाइ राख्ने क्रममा पहिलो पटक फ्रान्सेली वैज्ञानिक क्लीमेन्टले यो शब्द प्रयोग गरेका थिए।,तसर्थ आजको शब्दकोशमा एक किलोग्राम पानीको तापक्रम एक डिग्री सेल्सियसले बढाउनको लागि आवश्यक ताप एक क्यालोरी बराबर रहेको भनिएको छ। र एक हजार साना क्यालोरी बराबर किलोक्यालोरी हुन्छ।,खानाको क्यालोरी सही रूपमा मापन गर्ने वैज्ञानिक क्षमता एक महत्त्वपूर्ण उपलब्धि थियो।,“हामी अचानक यस्तो संसारबाट गयौ जहाँ एक निश्चित व्यक्तिको आहार सीधा उनीहरूको जात, बस्ने स्थानको वातावरण, सामाजिक वर्ग र लिङ्गसँग सम्बन्धित छ भन्ने विश्वास गरिन्छ र कुनै पनि दुई आहारहरू तुलना गर्न सकिँदैन। तर अचानक ती तुलना गर्न सकिने भए,” इन्डियाना युनिभर्सिटी, ब्लुमिङ्टनमा इतिहास र इन्टरन्याशनल स्टडीज विषयका प्राध्यापक नीक कुलाथरले भने।,खानेकुराहरू बारे हाम्रो अनुमानमा पनि व्यापक परिवर्तन भयो।,सी फुड अर्थात् समुद्रबाट निकालिने खाद्य सामाग्रीमा प्रोटिन, कार्बोहाइड्रेट, माइक्रोन्युट्रीएन्टस, फ्याट लगायत कुराहरूको सम्मिश्रण हुन्छ भन्ने ठान्न थालियो।,“शरीरलाई इन्जिन अनि खानालाई इन्धनका रूपमा हेर्ने परिपाटीले मानिसहरूको खाद्य सामग्रीलाई हेर्ने दृष्टिकोणमा परिवर्तन आयो,” कुलाथरले भने।,२०औ शताब्दी क्यालोरीले सार्वजनिक नीतिहरूमा समेत प्रभाव पार्न थाल्यो।,सन् १९२० देखि १९३०को दशमा जापानको नौसेनाले आफ्ना कर्मचारीले खाने खानाबारे मापदण्ड तोक्यो। उनीहरूको आहार युरोपेली देशहरूकै स्तरमा पुर्‍याउने योजना बनाइएको थियो।,नौसैनिकको खानामा गहुँ र मासु त्यसमा पनि सुँगुर र कुखुराको मासु थप गरेर जापानीहरू समक्ष प्रचार नै गरिएको थियो।,हामी मध्ये धेरैले मन पराउने जापानी खाना त्यो परिवर्तित खाना खाने तरिकामा आधारित भएर तयार गरिएको समेत बताइने गरिन्छ।,दशकौँ देखि खडेरीबाट पीडित देशहरूलाई कति खाद्य सहायताको आवश्यकता छ भन्ने निर्क्योल गर्नका लागि अमेरिकाले क्यालोरी मापन गर्ने गरेको छ।  ,प्रथम विश्व युद्ध पछि गठन भएको लिग अफ नेसन्सले पोषणबारे अध्ययन समेत गरेको थियो।,उसले सन् १९३५मा एक वयस्कलाई दिनमा २,५०० क्यालोरी आहारको आवश्यकता पर्ने मापदण्ड तोक्यो।,हालको मापदण्ड अनुसार पुरुषलाई प्रति दिन २,५०० क्यालोरी खानाको आवश्यक छ भने महिलाका लागि २,००० क्यालोरी।,केही विज्ञहरूले क्यालोरी गन्ने विधि पुरानो भइसकेको बताएका छन्। त्यसको कारण के हो त?,फरक खाद्य सामाग्रीको समान खाद्य शक्ति भए पनि ती खानाले समान स्वास्थ्य वा पोषण लाभ भने दिन सक्दैनन्। ,उदाहरणका लागि एक गिलास दूधमा १८४ क्यालोरी हुन्छ भने उत्रै आकारको एक गिलास शुद्ध बियरमा त्यो भन्दा कम १३७ क्यालोरी।,“हामीले क्यालोरी खाँदैनौ। हामीले खाना खान्छौँ र त्यसपछि हाम्रो शरीरले त्यसबाट क्यालोरी निकाल्छ। गाजर, दोनट वा स्टेक तपाइले के खानु भयो भन्ने कुरामा आधारित रहेर क्यालोरी निकाल्नका लागि फरक फरक तापमानमा शरीरले काम गर्नुपर्ने हुन्छ,” जीनेटीसीस्ट जाल्स यो भन्छन्।,सुपर मार्केटमा उपलब्ध खाद्य सामाग्रीमा कति परिमाणमा कति क्यालोरी हुन्छ भन्ने कुरा उल्लेख गरिएको हुन्छ तर हाम्रो शरीरले कति पचाउन सक्छ भन्ने कुरा भने त्यहाँ उल्लेख हुँदैन।,“हामीले सेवन गर्ने प्रत्येक १०० क्यालरी प्रोटिनमध्ये हाम्रो शरीरले केवल ७० क्यालरी सोस्छ। अनि ३० प्रतिशत प्रोटिन क्यालरी चाहिँ प्रोटिन ग्रहणसम्म पुग्छ र त्यसबाट हामी क्यालरी लिन सक्छौँ,” उनले थपे।,“अर्को तर्फ फ्याटमा भने निकै धेरै क्यालोरी हुन्छ र यो खाद्य शक्तिको राम्रो भण्डार हो। हामीले खाने १०० क्यालोरी फ्याट मध्ये शरीरले लगभग ९८ देखि १०० क्यालोरी नै प्राप्त गर्छ,” योले भने।,यसको अर्थ तपाइले १०० क्यालोरी चिप्स खानु भयो भने १०० क्यालोरी गाजरको तुलनामा निकै धेरै क्यालोरी प्राप्त गर्नुहुन्छ।,योका अनुसार आफूले के खाइरहेको छु भन्ने कुराको ख्याल नगरे क्यालोरी मात्रै गन्नुको कुनै अर्थ हुँदैन। यसबारे जटिलता यहीँ समाप्त हुँदैन।,कुनै निश्चित खानाबाट हामीले कति क्यालोरी प्राप्त गर्छौँ भन्ने कुरा मानिस अनुसार फरक फरक हुन्छ।,उमेर, निद्राको अवधि, गट जीवाणु र हर्मोन अनि हामीले कसरी खाना चपाउँछौँ भन्ने कुराले यसमा फरक पार्छ।,अत्यधिक प्रशोधन गरी बनाइएको खानेकुराहरूमा प्रोटिन र फाइबरलाई बेवास्ता गरिएको हुन्छ भने फ्याट, चीनी अनि नुन थपिएको हुन्छ। यसले उक्त खानेकुरामा क्यालोरी त प्रशस्त हुन्छ तर पोषणको हिसाबले भने कमजोर बन्न जान्छ।,“क्यालोरीले तपाइलाई सङ्ख्या दिन्छ। तर यो पोषण तत्त्वबारे भने बेखबर हुन्छ। यसले तपाइलाई कति फ्याट, चिनी, कार्बोहाइड्रेट, फाइबर वा भिटामिन बताउँदैन। क्यालोरीसँग मेरो समस्या यही हो। यो अस्पष्ट उपकरण हो,” क्यालोरी गणनाले हामीलाई अस्वास्थ्यकर छनौट गर्न प्रोत्साहित गर्न सक्ने तर्क गर्दै योले भने। ,“क्यालोरी प्रतिको लगावले मानिसलाई खत्तम पार्न सक्छ,” न्यूयोर्कस्थित कोर्नेल विश्वविद्यालयमा हिस्ट्री एन्ड कल्चर अफ अमेरिकन फुट एन्ड हेल्थ विषयकी विशेषज्ञ एड्रीएन रोज बिटारले चेतावनी दिइन्।,उनका अनुसार क्यालोरी प्रतिको लगाव अनि क्यालरी कम गर्न लागिपर्नुले कैयौँ समस्या उत्पन्न गराउन सक्छ।,“रक्सी पिउने व्यक्तिले मदिरा सेवन गर्न छोडे जस्तो तपाइले खाना खान छोड्न सक्नुहुन्न। आनरेक्सिया, बुलिमिया र अर्थोरेक्सीयाजस्ता समस्या क्यालोरी गन्ने बानीबाट सुरु हुनसक्छ,” उनले भनिन्।,उनका अनुसार खाना बार्ने केही योजनामा अत्यन्तै कम क्यालोरी लिन मानिसहरूलाई सुझाव दिइएको हुन्छ।,खाद्य उद्योग बाहेक अन्यमा शक्ति वा ऊर्जाको गणना जुल्जमा गरिन्छ। केही खाद्य सामग्री उत्पादकले पोषणबारे जानकारी किलोजुल्जमा दिन थालेका छन्।,तर क्यालोरी आम मानिसको दिमागमा यसरी गढेको छ की यो के हो थाहा नहुनेले समेत धेरै क्यालोरी खपत गर्नु स्वास्थ्यका लागि हानिकारक छ भन्ने कुरा थाहा पाएका हुन्छन्।,ब्रिटिश न्युट्रिसन फाउन्डेसनकी ब्रिडगेट बेनेलमजस्ता केही विज्ञहरू भने क्यालोरीलाई बेवास्ता गर्न नहुने बताउँछन्।,""मोटोपना सम्भवतः हामीले अहिले सामना गरिरहेको सबैभन्दा ठूलो जनस्वास्थ्य समस्या हो। र त्यसैले मानिसहरूको अधिक तौल र मोटोपनको कारण के हो भनेर बुझ्न महत्त्वपूर्ण छ,"" बेनेलम भन्छिन्। तौल घटाउन चाहने व्यक्तिहरूका लागि क्यालोरी गणना गर्नु तौल घटाउने आहार योजना बनाउनका लागि धेरै उपयोगी हुनसक्ने उनी बताउँछिन्।,यूकेको न्याशनल हेल्थ शर्भिसेसले मानिसहरूले खपत गर्ने र खर्च गर्ने शक्तिबीच सन्तुलन मिलाउनुपर्ने जनाएको छ।,र कहिलेकाहीँ धेरै खाना खाए “आगामी दिनहरूमा कम खाना खान” सुझाउँदै धेरै आत्तिन जरुरी नरहेको उसको भनाइ छ।,2023 बीबीसी। अन्य वेबसाइटका सामग्रीहरूका लागि बीबीसी जिम्मेवार छैन।, "
https://www.bbc.com/nepali/articles/c2ev06m8p57o,"नेपालका सीमावर्ती क्षेत्रमा भारतीय रुपैयाँको सस्तोमा कारोबार हुन थाल्नुले नेपालमा ‘अनौपचारिक अर्थतन्त्र’को थप विस्तार भएको सङ्केत गर्ने अर्थशास्त्रीहरूले बताएका छन्।,(विराटनगरबाट विक्रम निरौला र वीरगञ्जबाट माधुरी महतोको सहयोगमा)","उनीहरूका बुझाइमा सामान्य रूपमा हेर्दा यसले भारतीय रुपैयाँको तुलनामा नेपाली मुद्रा बलियो बनेको जस्तो देखिए पनि त्यसले नेपाली अर्थतन्त्रलाई “फाइदा भन्दा बेफाइदा नै बढी” हुनसक्छ। ,सीमा क्षेत्रमा ‘वित्तीय संयन्त्रबाहिर हुने अनौपचारिक’ कारोबारमा अहिले प्रति १०० रुपैयाँ भारुमा कम्तीमा पाँच रुपैयाँसम्म कमी आएको त्यस क्षेत्रका व्यवसायी र स्थानीयवासी बताएका छन्।,नेपाल राष्ट्र ब्याङ्कका प्रवक्ता गुणाकर भट्टले चाहिँ “अहिले देखिएको प्रवृत्ति अल्पकालीन भएको हुनसक्ने” र त्यसले नेपाली अर्थतन्त्रमा “खासै ठूलो फरक नपार्ने” हुनसक्ने बताए। ,नेपाली र भारतीय मुद्राबीच दशकौँदेखि स्थिर विनिमय दर रहँदै आएको छ अर्थात् नेपालमा १०० रुपैयाँ भारुको १६० रुपैयाँ नेरु तिर्नुपर्छ। अन्य मुद्राको सटही दर हरेक दिन परिवर्तन भए पनि भारुको हुँदैन। ,तर करिब एक महिनादेखि सीमावर्ती क्षेत्रमा नेपालीहरूले “अनौपचारिक माध्यम”मा प्रति १०० रुपैयाँ भारु १५५ रुपैयाँसम्ममै पाउन थालेको त्यस क्षेत्रका स्थानीयवासीले बताएका छन्। ,त्यस्तै भारतीय सीमावर्ती बजारका व्यापारीहरूले पनि अहिले नेरुको तुलनामा भारु सस्तिएको बताएका छन्।,वीरगन्ज पारीको भारतीय सीमावर्ती बजार रक्सौलका एक जना व्यवसायी लव कुमारले भने, “पहिले नेरुको तुलनामा भारु महँगो थियो १६० मा किन्नुपर्ने भारु किन्न १६२/६३ पनि तिर्नुपर्थ्यो तर अहिले करिब एक महिनादेखि १५५ मा कारोबार भइरहेको छ।”,“यसले हामीलाई त घाटा छ किनभने हामीले भारुमा सामान किन्नुपर्छ नेपाली रुपैयाँको तुलनामा भारु कमजोर हुँदा हामीलाई फाइदा हुँदैन।”,सीमा जागरण मञ्च विहार राज्यका संयोजक महेशकुमार अग्रवालका भनाइमा सीमावर्ती क्षेत्रमा नेपाली र भारतीय दुवै पक्षले ब्याङ्कका माध्यमबाट भन्दा पनि “अनौपचारिक माध्यमबाट” नै मुद्राको सटही गर्दै आएका छन्। ,उनले भने, “सन् १९९० सम्म ब्याङ्कबाट हुने कारोबार धेरै थियो तर विगत तीस वर्षदेखि बाहिर नै धेरै कारोबार हुन्छ। पहिले भारु नेरुका तुलनामा महँगो थियो १६० को साटो त्योभन्दा बढी तिर्नुपर्थ्यो अहिले नेपालीका हकमा त्यस्तै भएको छ।”,उनले त्यसलाई थप स्पष्ट पार्दै भने, “यो सबै माग र आपूर्तिको खेल हो। तर भारुको आपूर्ति धेरै कसरी भयो भन्ने कुरा पत्ता लगाउने जिम्मा दुवै देशका एजेन्सीको काम हो।”,अनौपचारिक बजारमा भारुको अवमूल्यन हुनुको कारणबारे बीबीसीले पूर्व अर्थ सचिव, नेपाल राष्ट्र ब्याङ्कका पूर्व गभर्नर, नेपाल राष्ट्र ब्याङ्कका अधिकारी, सीमा क्षेत्रका व्यवसायी र सर्वसाधारणसँग कुराकानी गरेको थियो। ,बीबीसीसँग कुराकानी गरेका सीमा क्षेत्रका केही नेपाली व्यवसायीले नेपाल भित्रिने रेमिट्यान्सको कारोबार हुन्डीबाट हुँदा त्यसको प्रभाव भारुको अवमूल्यनका रूपमा देखा परेको बताए। ,उनीहरूका भनाइमा वैदेशिक रोजगारीमा गएका नेपालीहरूले पहिले हुन्डीमार्फत सिधै नेपालमा रकम पठाउने गर्थे।,तर पछिल्ला दिनहरूमा भारतीयहरूले नेपाली हुन्डी कारोबारीका तुलनामा डलरको सटही दर केही बढी दिएर नेपाली कामदारको रकमसमेत भारतमा भित्र्याउन थालेका छन्। ,“अरबतिर नेपाली मात्र होइन भारतीय कामदारहरू पनि धेरै छन् त्यो पनि यूपी बिहारका धेरै हुन्छन्,” विराटनगरका एक जना व्यापारीले भने, “त्यसरी बल्कमा रकम उठाउँदा भारतीयहरूले नेपाली कामदारलाई डलरको केही सस्तो दर दिन सक्छन्।”,“त्यस्तो अवस्थामा नेपालीको रकम पनि पहिले भारतमा आउँछ, त्यो भारुका माध्यमबाट खुला सीमा भएकाले नेपाल भित्रिन्छ। नेपालमा भारुको आपूर्ति बढी भएपछि त्यो सस्तो हुने नै भयो।”,त्यसरी नेपाल आएको भारु ब्याङ्कको संयन्त्रबाट साट्न सजिलो नहुने भएकाले पनि मानिसहरूले केही सस्तोमा भारु बेच्ने गरेको उनको आशङ्का छ। ,यद्यपि त्यसलाई पुष्टि गर्ने कुनै घटना वा आधार आफूले दिन नसक्ने तर केही व्यक्तिहरूले त्यसबारे आफूलाई सुनाएको उनको भनाइ छ। ,पूर्व अर्थ सचिव रामेश्वर खनालले पनि त्यस्तो प्रवृत्ति बढेको जस्तो देखिएको बताए। ,उनले भने, “तपाईँ अहिले तराई जानु भयो भने पहिले १६७ देखि १७० मा कारोबार भइरहेको भारु अहिले १५५ मा भइरहेको छ। त्यसको कारण के हो भने रेमिट्यान्स चाहिँ यहाँ नआएर डलर भारतमा गएर त्यहाँबाट नेपाली मानिसलाई बुझाउनु पर्दा भएको हो।”,“त्यसरी आएको रकम आखिरमा नेपालीलाई बुझाउनु त पर्‍यो नि! त्यसका लागि नेपाली मुद्रा त साट्नै पर्छ।”,खनाल थप स्पष्ट पार्दै भन्छन्, “उदाहरणका लागि कतारबाट नेपालमा डलर आएर त्यो नेपालीमा साटेर बुझाउनु पर्ने हो। तर अहिले भइरहेको के छ भने कतारबाट भारतमा डलर गएर भारतबाट भारु आएर साटेर दिएपछि यस्तो भएको हो।” ,उनले यस्तो प्रवृत्तिलाई वर्तमान अर्थमन्त्रीले पनि “बुझे जस्तो” लागेको बताए। ,अर्थमन्त्री विष्णु पौडेलको भनाइलाई स्मरण गर्दै उनले भने, “त्यसैले उहाँले अस्ति भाषण गर्दा ‘रेमिट्यान्स वैध च्यानलबाट आएन भन्नुभएको छ’ त्यसलाई प्रस्ट रूपमा भारत गएर हुन्डीबाट नेपाल आयो भन्न नमिलेर हो।”,खनालले भने जस्तै अर्थमन्त्री पौडेलले रेमिट्यान्स वैध माध्यमबाट नआएको बताउँदै आएका छन्। ,यसै साता एउटा कार्यक्रममा बोल्दै पौडेलले भनेका थिए, “रेमिट्यान्स जति आम्दानी हुने गरेको छ त्यसको ठूलो हिस्सा वैध माध्यमबाट भित्राउन सकेका छैनौँ। वैध माध्यमबाट देशभित्र भित्राउनका लागि लिनु पर्ने नीति, गर्नुपर्ने निर्णय वा दिनुपर्ने प्रोत्साहनका कार्यक्रमहरू अघि सार्न सरकार तयार छ।”,उनले कोभिडपछि नेपालबाट वैदेशिक रोजगारीमा जानेहरूको सङ्ख्या वृद्धि भए पनि त्यसको अनुपातमा रेमिट्यान्स नबढ्नुले पनि त्यसलाई सङ्केत गर्ने बताए। ,नेपालमा जुन गतिमा रेमिट्यान्सको वृद्धिदर थियो त्यो गति अहिले सुस्त भएको छ। ,यद्यपि गत वर्षको तुलनामा रेमिट्यान्स केही बढिरहेको नेपाल राष्ट्र ब्याङ्कको विवरणमा देखिन्छ।,गत साउनदेखि मंसिरसम्मको विवरण हेर्दा गत वर्षको सोही अवधिको तुलनामा विप्रेषण आप्रवाह २३ प्रतिशतले बढेको राष्ट्र ब्याङ्कको विवरणले देखाउँछ।,नेपाल राष्ट्र ब्याङ्कको आर्थिक अनुसन्धान विभागका प्रमुख प्रकाशकुमार श्रेष्ठ चाहिँ सीमा क्षेत्रको अनौपचारिक बजारमा भारुको भाउ कम हुनुमा हुन्डी पनि एउटा कारण हुनसक्ने तर त्यो प्रमुख कारण नभएको जस्तो देखिएको बताउँछन्।,जानकारहरूका भनाइमा भारतीय मुद्राको भाउ घट्नुमा अवैध कारोबार एउटा बलियो कारण हुनसक्छ।,नेपाल राष्ट्र ब्याङ्कका पूर्व गभर्नर दीपेन्द्रबहादुर क्षेत्रीले पनि त्यस्तै सङ्केत गरे। ,उनले भने, “हाम्रो व्यापार घाटा भारतसँग जहिले पनि उच्च छ तर अहिले अलिकति घटेको छ। त्यसले गर्दा भारुको माग कम भएको छ। तर त्यसैले मात्र यस्तो नभएको पनि हुनसक्छ।”,उनले नेपालबाट भारतमा सुन तथा अन्य विभिन्न वस्तुको तस्करी भएका कारण पनि भारुको मूल्य कम भएको हुनसक्छ। ,उनले भने, “अब त कपडामा टाँसेर, तरल र धुलो बनेर पनि सुन आउन थालेको सुनिन्छ। त्यो भारत गएर भारतीय रकममा भुक्तानी भएको हुनसक्छ। तस्करी बढेको हुनसक्ने देखिन्छ।” ,“तर यस्तो भएको हुनसक्ने अनुमान लगाउन सकिन्छ। त्यसलाई पुष्टि नै गर्न त गाह्रो छ।”,खनाल पनि नेपाली बजारमा जसरी “फालाफाल” सुन रहेको छ त्यसले उक्त कुरालाई सङ्केत गर्ने बताउँछन्।,रक्सौलका व्यापारी कुमार भन्छन्, “नेपालबाट सुन तस्करी हुने गरेको सुनिन्छ त्यसले नेपालमा भारु बढेर पनि यस्तो भएको होला।”,अग्रवाल पनि नेपाल र भारतबीच अवैध कारोबार बढेकाले त्यसले भारतको आपूर्ति धेरै भएको हुनसक्ने ठान्छन्। ,यद्यपि त्यसबारे “दुवै देशका निकायहरूले जाँच गर्नुपर्ने” उनको भनाइ छ। ,नेपाल राष्ट्र ब्याङ्कको आर्थिक अनुसन्धान विभागका प्रमुख श्रेष्ठ पनि नेपालमा जुन मात्रामा सुनको आयात बढिरहेको छ त्यसले तस्करीको सम्भावना रहेको बताउँछन्। ,“अनौपचारिक अर्थतन्त्र बढ्दा यस्तो हुने सम्भावना रहन्छ तर त्यसलाई हेर्न गहिरो अनुसन्धानको जरुरी छ,” उनले भने। ,बीबीसीसँग कुराकानी गरेका विराटनगरका व्यापारीले भने अहिले चीनतर्फको सीमा नाकामा निकै कडाइ गरिएकाले “सुन वा अन्य कुराको तस्करी बढेको” कुरामा विश्वास गर्न कठिन देखिन्छ। ,साङ्केतिक तस्बिर ,नेपालसँग सीमा जोडिएका भारतका उत्तर प्रदेश तथा विहारलगायतका राज्यमा मदिरा बिक्री बन्द हुँदा नेपालका सीमावर्ती क्षेत्रमा भारतीयहरूको चहलपहल बढ्ने गरेको छ। ,त्यसका कारण नेपाली सीमा क्षेत्रमा भारतीय मुद्राको आपूर्ति बढेको र त्यसले नेपालीका तुलनामा त्यो सस्तो भएको हुनसक्ने पनि कतिपयको भनाइ छ। ,“नेपालमा जाने पर्यटक पनि बढेका छन् त्यसले पनि यस्तो भएको हुनसक्छ,” रक्सौलका व्यवसायी कुमारले भने। ,त्यस्तै नेपालको क्यासिनोमा पनि भारतीयहरूको आगमन धेरै हुँदा त्यसले भारुको आपूर्ति बढाउने सम्भावना रहन्छ। ,त्यो पनि अर्को कारण हुनसक्ने कतिपयको भनाइ छ।,कोभिडपछि नेपालको पर्यटन क्षेत्रका केही सुधार देखिएको व्यवसायीहरूले बताएका छन्। ,त्यसले गर्दा भारतीय पर्यटकको सङ्ख्या पनि बढेको उनीहरू बताउँछन्। ,नेपाल राष्ट्र ब्याङ्कको आर्थिक अनुसन्धान विभागका प्रमुख श्रेष्ठले पनि पर्यटकको वृद्धिका कारण नेपालमा भारुको आपूर्ति बढी भएको हुनसक्ने बताए।,नेपाल राष्ट्र ब्याङ्कको आर्थिक अनुसन्धान विभागका प्रमुख श्रेष्ठका भनाइमा पछिल्लो समय नेपालमा भारतको तुलनामा बचतको ब्याजदर बढी छ। ,त्यस्तो अवस्थामा नेपालमा पारिवारिक सम्बन्ध रहेका भारतीयहरूले नेपालतर्फका आफन्तको नाममा नेपाली ब्याङ्कमा खाता खोलेर बचत गर्ने प्रवृत्ति पनि बढेको हुनसक्छ। ,“मलाई लाग्छ अहिले ब्याजदर बढेका बेलामा भारतबाट नेपालतर्फका आफन्तका नाममा खाता खोलेको पनि हुनसक्छ। त्यसो गर्दा पक्कै पनि भारुको आपूर्ति बढ्ने सम्भावना हुन्छ,” उनले भने। ,“मेरो विचारमा अहिले भारुको आपूर्ति बढ्नुमा एउटा कारण त्यो पनि हुनसक्छ।”,उनले नेपालमा स्थानीय तह, सङ्घ र प्रदेशको निर्वाचनका क्रममा पनि भारततर्फ रहेका नेपाली उम्मेदवारहरूका आफन्तहरूले रकम पठाइदिएको हुनसक्ने पनि आशङ्का गरे। ,“त्यो रकम पनि पक्कै भारुमै आयो होला। त्यसले तराई क्षेत्रमा भारुको आपूर्ति बढाएको हुनसक्छ,” उनले भने। ,खुला सीमाका कारण नेपाली र भारतीय नागरिकहरू निर्बाध रूपमा दुवैतर्फ आउन वा जान सक्छन्। ,उनीहरूले रोजगारी र व्यापार व्यवसाय पनि गर्न पाउने व्यवस्था रहेको छ।,नियम अनुसार भारतीय नागरिकले नेपालमा आउँदा नगद २५ हजार भारुसम्म बोकेर आउन पाउँछन्। ,भारतीय रुपैयाँको मूल्य घट्दा नेपाली मुद्रा बलियो भएको जस्तो देखिए पनि त्यसले नेपाली अर्थतन्त्रलाई खासै फाइदा नगर्ने विज्ञहरूको भनाइ छ। ,पूर्व गभर्नर क्षेत्री भन्छन्, “नेपाली मुद्रा बलियो हुनु राम्रो हो तर त्यो हाम्रो व्यापारिक क्षमता, सेवा, व्यापार जे भएर भइदिएको भए त हुन्थ्यो।” ,“आर्थिक विकृतिका कारण आएको हुनले यसले सहयोग पुर्‍याउने अवस्था कम रहन्छ।”,पूर्व अर्थ सचिव खनाल पनि यसले नेपाली अर्थतन्त्रलाई टेवा पुर्‍याउनुको साटो अनौपचारिक अर्थतन्त्रलाई बढाउने बताउँछन्।,तर राष्ट्र ब्याङ्कका प्रवक्ता भट्ट चाहिँ यो “अल्पकालीन प्रवृत्ति भएकाले त्यसले नेपाली अर्थतन्त्रमा गहिरो प्रभाव नपार्ने” दाबी गर्छन्। ,उनले भने, “यो प्रवृत्ति लामो समय रह्यो भने चाहिँ केही प्रभाव पार्ला तर मलाई लाग्छ यो चाँडै नै अन्त्य हुन्छ।”,2023 बीबीसी। अन्य वेबसाइटका सामग्रीहरूका लागि बीबीसी जिम्मेवार छैन।, "
https://www.bbc.com/nepali/articles/c0x9nw5ppzpo,"टर्की र सिरियामा सोमवार आएको ७.८ म्याग्निट्यूडको भूकम्प यो दशकको सबैभन्दा घातक भूकम्प हुनसक्ने सम्भावना छ। शुक्रवार बिहानसम्म दुवै देशमा गरेर झन्डै २०,००० भन्दा बढीको मृत्युभएको पुष्टि भएको छ। 
","टर्की विनाशकारी भूकम्पको जोखिमयुक्त क्षेत्रमा अवस्थित छ। सन् १९३९ देखि १९९९ सम्म त्यहाँ  पाँचवटा ठूला भूकम्प गइसकेको छ। 
,सन् १९०० देखि हालसम्म ७६ वटा भूकम्पमा परी ९० हजारभन्दा बढीले ज्यान गुमाएका छन्। तीमध्ये आधाको मृत्यु सन् १९३९ र १९९९ मा भएका थिए।,विगत दुई दशकमा अन्य ठूला घातक भूकम्प मध्ये २०२१ मा हाइटीमा २,२०० जनाभन्दा बढीको मृत्यु भएको थियो भने २०१८ मा इन्डोनेशियामा ४,३०० जनाभन्दा बढीको ज्यान गएको थियो।
,इरानमा २०१७ को भूकम्पमा परी ४०० भन्दा बढी व्यक्तिको मृत्यु भएको थियो।,नेपालमा सन् २०१५ मा गएको भूकम्पमा परेर झन्डै ९,००० जनाले ज्यान गुमाएका थिए। ,
,वैज्ञानिकहरूका अनुसार भूकम्प कहाँ जाने सम्भावना छ भन्ने थाहा भए पनि कहिले जान्छ भन्ने अनुमान गर्ने कुरामा हामी धेरै पछाडि छौँ। त्यसोभए के भूकम्पको भविष्यवाणी गर्न सकिन्छ त?
,""दुःखको कुरा सकिँदैन,"" इम्पेरीअल कलेज लन्डनका भूकम्पविद् डा. स्टीफन हिक्स भन्छन्।
,""तर हामी भूकम्पको पूर्वानुमान गर्न सक्छौँ, सम्भावना देखाउन सक्छौँ। जस्तै -  अमेरिकाको क्यालिफोर्निया र जापानमा भूकम्पको पूर्वानुमान धेरै नै गर्न सकिने हुँदै छ।""
,त्यसोभए सुरक्षित रहन के गर्न सकिन्छ र के गर्नु हुँदैन?,
, भूकम्प कहिले जान्छ भनेर अनुमान गर्न सजिलो नभए पनि विज्ञहरूका अनुसार हामी सधैँ तयार रहनुपर्छ अर्थात् भूकम्प जाने सम्भावनालाई हेरेर योजना तयार पारेर राख्नुपर्छ।
,""यदि तपाईँ [धेरै भूकम्प जाने] क्षेत्रमा बस्नुहुन्छ भने आफ्नो घरमा आपत्कालीन अवस्थामा चाहिने कुरा राख्दा उपयोगी हुन्छ,"" डा. हिक्स भन्छन्।
,उनका अनुसार त्यस्ता कुरामा अतिरिक्त पानी, टर्च, प्राथमिक उपचार किट र केही खानेकुरा हुनुपर्छ।
,रेडक्रसका अनुसार त्यस्ता कुरामा अतिरिक्त नगद र औषधिको सूची जस्ता महत्त्वपूर्ण व्यक्तिगत कागजपत्रहरूको प्रतिलिपि पनि हुनुपर्छ। 
,अमेरिका सरकारको भौगर्भिक निकाय यूएसजीएसका अनुसार यदि तपाईँ जहाँ हुनुहुन्छ त्यहीँ बस्नुभयो भने तपाईँलाई चोटपटक लाग्ने सम्भावना कम हुन्छ।
,त्यसैले भूकम्पको समयमा बाहिर वा अन्य कोठातिर भाग्ने प्रयास नगर्न उसले सुझाव दिएको छ। 
,""ड्रप, कभर र होल्ड अन"" अर्थात् 'निहुरिनु, छेकिनु र रोकिनु' सुरक्षित रहन मूलमन्त्र भएको विशेषज्ञहरू बताउँछन्।
,आफ्नो हातलाई तल पारेर घुँडा टेकेर बस्दा तपाईँ माथिबाट झर्ने वस्तुबाट जोगिन सक्नुहुन्छ। यदि नजिकै कुनै अन्य आश्रयस्थल नभएमा टेबल वा डेस्कमुनि बसेको बेला भूकम्प नरोकिँदासम्म समातेर बस्ने सल्लाह पनि दिइएको छ।
,जोगिने प्रारम्भिक उपायमध्ये ढोकामुनि उभिनु पनि हो। तर विज्ञहरू भन्छन्- यदि तपाईँ तुलनात्मक रूपमा पुरानो घरमा बस्नुहुन्छ भने तपाईँ टेबलमुनि सुरक्षित हुनुहुनेछ।
,घरका झ्याल र अग्रभाग प्रायः पहिलो चरणमै भत्किन्छन्। त्यसैले यस्ता खतरायुक्त क्षेत्रहरूबाट टाढा बस्न  सल्लाह दिइन्छ।
,
,एक पटक भूकम्प बन्द भएपछि भवन भत्किएको अवस्थामा खुला क्षेत्रमा बाहिर निस्कनु सामान्यतया सुरक्षित मानिन्छ। 
,यो तपाईँ भित्र भएका बेला भूकम्प जाँदाको कुरा भयो। तर तपाईँ बाहिर हुँदा भूकम्प गयो भने के गर्ने?
,""तपाईँ जहाँ हुनुहुन्छ, त्यहीँ बस्नुहोस्,"" विज्ञहरू भन्छन्। 
,घर बाहिर हुँदा विद्युत् वा इन्टरनेटआदिका तार, इन्धन र ग्यास लाइनबाट टाढा जाँदा चोटपटकको जोखिम कम हुन्छ। 
,त्यस्तै रूख, टेलिफोनका पोल र भवनबाट टाढा खुला ठाउँमा जानु राम्रो हुन्छ।
,अर्थक्वेक कन्ट्री अलायन्सका अनुसार अधिकांश घाइते र मृत्युको कारण टेलिभिजन, बत्ती, गिलास र पुस्तक राख्ने दराजजस्ता वस्तुहरू खसेर वा उडेर लाग्दा हुने गरेको छ। 
,चोटपटकबाट बच्ने एउटा तरिका भनेको लचकदार फित्ताहरूले गह्रौँ फर्निचरहरूलाई बाँधेर सुरक्षित गर्नु हो।
,अर्को सम्भावित खतरा भनेको भूकम्पपछि फुटेका पाइपबाट ग्यास चुहिनु हो।
,डा. हिक्सले सन् १९०६ को सान फ्रान्सिस्को भूकम्पको उदाहरण दिए। 
,उक्त भूकम्पमा ३,००० भन्दा बढी मानिसको मृत्यु भएको थियो।
,""भवन भत्किएरभन्दा धेरैजसो मृत्यु ग्यास पाइपलाइन विस्फोटनका कारणले भएको थियो,"" उनले भने। 
,उनी कुनै पनि ज्वलनशील पदार्थहरूबाट टाढा रहन सल्लाह दिन्छन्।
,डा. हिक्सले भूकम्पीय अभ्यासको महत्त्वलाई पनि जोड दिए।
,""केही देशहरूमा भूकम्पसम्बन्धी पूर्वाभ्यासहरू हुन्छन्। त्यहाँ सबैले के गर्ने भन्ने अभ्यास गरिन्छ। तर सम्भवतः टर्कीको त्यो भागमा भएको थिएन किनभने त्यहाँ लामो समयसम्म भूकम्प गएको थिएन।""
,
, 
, 
,2023 बीबीसी। अन्य वेबसाइटका सामग्रीहरूका लागि बीबीसी जिम्मेवार छैन।, "
https://www.bbc.com/nepali/articles/cldld4z5497o,सरोगेसी भनिने भाडाको कोखबाट बच्चालाई जन्म दिने सेलिब्रिटीहरूको बढ्दो सूचीमा गत साता अमेरिकी सञ्चारकर्मी र व्यवसायी पेरिस हिल्टन पनि थपिइन्। हामीले आफ्नो कोख भाडामा दिनेहरूको कुरा निकै कम मात्रै सुन्न पाउँछौँ। तर शन्ना सेन्ट क्लेयरले यस्तो काम गज्जब वा डरलाग्दो के हुन्छ? भनेर बताएकी छिन्। ,"शन्नाको फोनमा बत्ती बल्छ। त्यो फोन क्याथरिनले गरेकी हुन्छिन्। ,जहाँसम्म शन्नालाई सम्झना छ क्याथरिनले हेलोसम्म पनि नभनी कुरा सुरु गर्छिन्: “सुन त्यो कुरा तिमीले समाचारबाट थाहा पाउनुअघि नै म भन्न चाहन्छु। मैले अर्को पनि सरोगेट प्रयोग गरेकी थिएँ र उनले भर्खरै बच्चा जन्माएकी छिन्।”,आफूलाई सम्हाल्न शन्ना थचक्क बसिन्। क्याथरिनको बच्चा उनको कोखमा आएको केही साता मात्रै भएको थियो। क्याथरिनको आफू मात्र एक्लो सरोगेट नभएको उनले त्यही बेला मात्रै थाहा पाएकी थिइन्। ,तर अब क्याथरिनले सन्नाको पेटमा भएको बच्चा पनि चाहन्छिन् त? उनको मनमा कुरा खेल्यो।,त्यसको भोलिपल्टका लागि तय भएको नियमित जाँचपछि छलफल गर्ने वाचा गर्दै उनले संवाद टुङ्ग्याइन्।,त्यसको केही घण्टापछि शन्नाले क्याथरिनलाई सन्देश पठाइन्। ,“समाचार सुनेर मलाई अचम्म लागे पनि तिम्रोलागि म खुसी छु। बच्चा भएकोमा खुसी मनाउनु। मेरो जाँचपछि कुरा गरौँला,” उनले लेखिन्। ,क्याथरिनले उनको सन्देशको जवाफ दिइनन्। उनले भोलिपल्ट पनि कल गरिनन्। ,शन्नाले महिलासम्बन्धी म्यागेजिनबाट सरोगेसीको संसारबारे पहिलो पटक थाहा पाएकी थिइन्। त्यति बेला उनका तीन जना बच्चाहरू घरबाहिर खेलिरहेका थिए र उनी तातो पिएर सोचमग्न भएकी थिइन्। ,उक्त लेखले सरोगेसीलाई अनुमोदन गर्दै कसैले पैसाकै लागि गरे पनि एकल आमा वा बाबु, बाँझोपना भएका जोडी र लैङ्गिक अल्पसङ्ख्यक परिवारका लागि यो उपहार भएको तर्क गरेको थियो। ,बच्चाका अभिभावक र सरोगेट आमाकाबीच हुने शक्ति र पैसा खाडल र त्यसले निम्त्याउने समस्याबारे उक्त लेखमा केही भनिएको थिएन। ,बल्ल ३० वर्ष पुग्दै गरेकी र यसअघिका तीन वटा गर्भावस्था सहजै पार गरेकी शन्नालाई यसले आकर्षित गर्‍यो। ,उनी र उनका श्रीमान्‌ले सरोगेसी एजेन्सीमा कैयौँ प्रश्नहरूका उत्तर दिए। उनीहरूलाई मनोचिकित्सक र डाक्टरले मूल्याङ्कन गरे शन्नाको भनाइमा र वकिलसँग दर्जनौँ बैठकहरू भए। ,त्यसको एक सातापछि उनलाई फोन आयो। एउटा सेलिब्रिटी जोडी जेनिफर र मार्कले उनको व्यक्तिगत विवरण हेरेर भेट्नका लागि न्यूयोर्क बोलाए। ,उनीहरू दयालु भएको र आफ्नो जीवनसँगै बालबच्चाबारे पनि बुझ्ने प्रयास गरेको उनले सुनाइन्।,उनले क्लिनिकमा जाने होटेल इन्धन खानेकुराको खर्च सहित र आफूले गर्दै आएको काम छोडेबापत पनि पैसा पाइन्। तीन वर्षमा उनले ५० हजार अमेरिकी डलर प्राप्त गरिन्। ,उनी गर्भवती हुन निकै पटक प्रयास गर्नुपर्‍यो। तर जब उनले बच्चालाई जन्म दिइन् जेनिफर र मार्कले उनको हात समाएर आँसु झार्दै उनलाई धन्यवाद दिए। त्यसको केही महिनामा जेनिफरले नै क्याथरिनलाई चिनाइदिएकी थिइन्। ,क्याथरिन निकै चर्चित परिवारकी थिइन् र लामो समयदेखि आफैँ बच्चा पाउन प्रयास पनि गरिरहेकी थिइन्।,क्याथरिनले खर्च बचाउन सरोगेसी एजेन्सीमा नगई आफैँ वकिल खोजेर सम्झौता गर्ने प्रस्ताव गरिन्। यसअघि जेनिफरसँगै मानसिक अवस्थाको परीक्षणमा पनि पार पाइसकेको कारण देखाउँदै उनलाई त्यो पनि नगर्न भनियो तेस्रो पटकको अनुरोधमा उनले यो पनि मानिन्।,गर्भमा अण्डा प्रत्यारोपणका लागि पहिलो पटक क्लिनिकमा गएको बेला क्याथरिन पनि पुगेकी थिइन। उनले शरीर ढाक्ने लामो कोट लगाएकी थिइन् र उनले अङ्गालो हाल्न खोज्दा पछि हटेपछि शन्नालाई उनी अलि फरक स्वभावको भएको भन्ने लाग्यो। ,आफ्ना चालकसँग शन्नालाई होटेलमा छोड्न अह्राउँदै उनी छिट्टै त्यहाँबाट बाहिरिइन्। ,पहिलो प्रयासमा गर्भ रहेन। दोस्रो प्रयासअघि क्याथरिनले शन्ना र उनका श्रीमान्‌लाई बेलुकाको खाना खान निम्ता गरिन्। क्याथरिनले उनलाई निजी विमान र विशेष फर्निचरहरूबारे सुनाइन्। शन्नालाई उनीहरूबीच केही कुरा पनि नमिल्ने जस्तो महसुस मात्रै भएन उनलाई निकै अप्ठ्यारो लाग्यो। ,दोस्रो दिन क्लिनिकमा क्याथरिनले कुनै एउटा चक्कीको बोतल समातिरहेको देखेकी थिइन्। शन्ना निराश भएकै कारण अघिल्लो पटकको गर्भधारण प्रयास पनि सफल हुन नसकेको क्याथरिनको अनुमान थियो। उनले शन्नालाई एउटा चक्की दिइन् तर शन्नाले त्यो लिन मानिनन्। ,क्याथरिनले निकै कर गरेपछि शन्नाले उक्त चक्की मुखमा राखिन्। तर यस पटक पनि उनी गर्भवती भइनन्। ,तेस्रो पटक उनीहरू क्लिनिकमा भेट हुँदा क्याथरिन उनकी आमासँग नयाँ घरको नमुनाबारे फोनमै व्यस्त थिइन्। यो पटक शन्नाको गर्भ रह्यो।,तर त्यसअघिको प्रयास गरिएको एक जना सरोगेटको गर्भ खेर गएको कुरा सुनाउँदै क्याथरिनले आफू उत्साहित नभएको कुरा गरिन्।, त्यसमा क्याथरिनले सरोगेट आमालाई नै दोष दिएकी थिइन्। ,अर्को सरोगेटबाट भर्खरै बच्चा जन्मिएको खबर क्याथरिनले सुनाएपछि शन्नालाई निकै चोट पुगेको थियो। त्यसपछि उनी चुप लागेकी थिइन्।,क्याथरिनले अझै पनि बच्चा चाहेकी छन् वा छैनन् भन्ने थाहा नभए पनि शन्नाले नियमित जाँच जारी राखिन्।,तर त्यसको चार हप्तापछि उनको शरीरमा आवश्यक एक तत्त्वको कमीले गर्भ गएको उनलाई थाहा भयो।,शन्नाले क्याथरिनलाई फोन गरिन् तर नउठेपछि सन्देश पठाएर दुखको खबर पठाइन्।,क्याथरिनले छिट्टै फोन गर्ने जवाफ पठाए पनि कैयौँ सातासम्म उनको फोन आएन।,आफूले पाउनुपर्ने पैसाका लागि शन्नाले फेरि सन्देश पठाइन्।,तर क्याथरिनले आफूहरूको सम्बन्ध सकिएको र आफ्नो बच्चाको जन्मलाई लिएर शन्नाले देखाएको चिसोपना प्रति आफू स्तब्ध भएको जवाफ लेखिन्।,उनलाई बिलहरू पठाउन भनियो।,त्यसपछि उनीहरूको कहिल्यै कुरा भएन।,त्यसको १० महिनापछि शन्नाकी आमाले क्याथरिनलाई टीभीमा देखिन्। उनले सरोगेट आमाहरूबारे निकै अपमानजनक टिप्पणी गरिरहेकी थिइन्। यो सुनेर शन्नाका आँखाबाट आँसु झरे।,क्यालिफोर्नियामा विशिष्ट व्यक्तिहरूका लागि सरोगेसी एजेन्सी चलाउँदै आएकी आरिया सिम्युएल सरोगेसीबारे सेलिब्रिटीहरू पछिल्ला वर्षहरूमा खुल्न थाले पनि यो वर्षौँदेखि चलिरहेको बताउँछिन्। ,उनी र उनकी व्यावसायिक साझेदार दुवै जना आफू पनि सरोगेट्स भइसकेका छन् जसले उनीहरूलाई यसका चुनौती बुझ्न अझै सजिलो बनाइदिएको छ। ,“आफ्ना सहयोगीहरूसहित आउने उच्च पदस्थ व्यक्तिहरू सरोगेटका लागि डरलाग्दो हुन्छन्,” उनी सुनाउँछिन्। ,राम्रा एजेन्सीहरूले सरोगेट आमालाई पनि सहज भए नभएको बुझ्ने र आवश्यक पर्दा उनको पक्षबाट पैरवी गरिदिने समेत गर्ने उनले बताइन्। , तर कतिपय सरोगेटहरूले पनि आफ्नो हद पार गरेका उदाहरणहरू उनले सुनाइन्। बच्चाका जैविक आमाबाबुसँग रियालिटी टीभी शो वा चलचित्रका लागि प्रस्ताव लिएर जानेजस्ता काम पनि कतिपयले गरेको उनले भेटेकी छिन्। ,क्याथरिनसँग नमिठो अनुभव खेपेकी शन्नालाई त्यसको चार वर्षपछि अघिल्लो सरोगेसी एजेन्सीले उनी अर्को जोडीसँग भेट्न इच्छुक रहे वा नरहेकोबारे सोध्यो। उनले इच्छा देखाएपछि उनीहरूबीच भेट भयो र यो जोडी उनलाई मन पर्‍यो। ,शन्नाले यो पटक जुम्ल्याहा बच्चालाई जन्म दिइन्। ,दुई वटा राम्रा र एउटा खराब सरोगेसी अनुभव लिएकी शन्ना हिजोआज एउटा सैलुन चलाउँछिन्। उनकोमा कपाल काट्न आउने कतिपय ग्राहकहरूसँग पनि सेलिब्रिटी, सन्तान उत्पादन र परिवारबारे गफ हुन्छ।,“म हरेक हप्ता बच्चाका लागि प्रयास गरिरहेका, भर्खरै बच्चा भएका, बच्चा गुमाएका, बच्चा नै नभएका, बच्चा नै नचाहने र सम्भव भएसम्मका उपाय लगाएर बच्चा जन्माउन चाहने मानिसहरूसँग कुरा गरिरहेकी हुन्छु,” शन्नाले सुनाइन्।  ,विश्वमा सरोगेसीबारे फरक फरक नियम छन्। युक्रेन, कोलम्बिया, मेक्सिको र रुसले व्यावसायिक सरोगेसीलाई अनुमति दिएका छन्। तर गैर आवासीय मानिसहरूका लागि नेपालसहित भारत, मेक्सिको, क्याम्बोडिया र थाइल्याण्डमा सरोगेसी प्रतिबन्धित छ। ,2023 बीबीसी। अन्य वेबसाइटका सामग्रीहरूका लागि बीबीसी जिम्मेवार छैन।, "
https://www.bbc.com/nepali/news-64423359,"सबैभन्दा खतरनाक प्राकृतिक विपद्‌मध्ये एक- चट्याङबाट जोगाउने प्रविधिमा २७० वर्षभन्दा बढी समयमा मुलभूत रूपमा कुनै परिवर्तन भएको छैन्। तर युरोपेली वैज्ञानिकहरूको एउटा समूहले उनीहरूले लेजरको प्रकाशको सहायताले चट्याङको दिशा मोड्न सफलता हासिल गरेको विश्वास गरिरहेका छन्।,कन्डक्टरको ,रूपमा ,वायुको प्रयोग","चट्याङ खतरनाक प्राकृतिक विपद हो,चट्याङ एकदमै शक्तिशाली र चाखलाग्दो प्राकृतिक प्रक्रिया हो जुन खतरनाक पनि हुनसक्छ। सन् २०१९ को एउटा अध्ययनले वर्षेनी चट्याङले विश्वभर २४,००० जनासम्म मानिसले ज्यान गुमाउने गरेको आकलन गरेको थियो।,र सन् २०२० मा चट्याङले अमेरिकामा मात्रै घर र व्यवसायमा गरेर २ अर्ब डलर बराबरको क्षति गराएको इन्स्युरेन्स इन्फरमेशन इन्स्टिच्युटले जनाएको छ।,सन् १७५२ मा बेन्जमिन फ्र्याङ्कलिनले लाइटनिङ् रडको आविस्कार गरेयता चट्याङसँग जुझ्ने प्रविधि लगभग उस्तै प्रकारको रहि आएको छ। जसको अर्थ यिनले क्षति व्यापक रूपमा कम गर्ने अपेक्षा विगतमा निक्कै कम थियो। ,चट्याङबाट जोगिन प्रयोग गरिने प्रविधि अहिले पनि लगभग ३ सय वर्ष पुरानै छ,तर अहिले युरोपेली वैज्ञानिकहरूको एउटा समूहले लेजरको प्रयोग गरेर चट्याङलाई तर्काउनसक्ने विधि विकास गरेको हुनसक्ने विश्वास व्यक्त गरेको छ। ,स्विस पहाडको टाकुरामा लेजर लाइटनिङ रड (एलएलआर) ले सफलतापूर्वक चट्याङ्लाई दर्जनौँ मिटर परसम्म धकेलेको छ।,सन् २०२१ यता युनिभर्सिटी अफ जिनिभा र प्यारिसको इकोल पोलिटेक्निक इन्स्टिच्युटको समूहले चार पटक यस्तो उपलब्धि हासिल गरिसकेका छन्। तर त्यसको नतिजाबारे यसै महिना मात्रै नेचर फोटोनिक्स जर्नलमा लेख प्रकाशित भएको हो। ,चट्याङ रोक्ने रडहरू धातुका पोलहरू हुन् जुन भुईँसँग जडान गरिएको हुन्छ। तीनले विद्युतको चार्जलाई सोस्ने र तितरवितर गरिदिने काम गर्छन्। तर उनीहरूले  आफ्नो उचाईको लगभग बराबरको भुईँको व्यास क्षेत्रमा मात्रै सुरक्षा दिनसक्छन्।  , ""यसको अर्थ एउटा १० मिटर अग्लो रडले १० मिटर व्यास भएको क्षेत्रलाई सुरक्षित बनाउन सक्छ,"" प्यारीस मुख्यालय रहेको इकोल पोलिटेक्निकका भौतिकशास्त्री तथा परियोजनामा आवद्ध एक जना वैज्ञानिक एरेलिएन होउआर्डले बीबीसीलाई बताए। ,""तर हामीले हाम्रो चट्याङ रोक्ने छडलाई कति विस्तार गर्नसक्छौँ भन्नेमा एउटा सीमितता छ। त्यही भएर जब हामी विमानस्थल वा परमाणु केन्द्र जस्ता संवेदनशील क्षेत्रको चर्चा गर्छौँ प्रविधिमा पनि सीमितता छ।"" ,लेजर विमहरू लाइटनिङ रडहरू भन्दा धेरै परसम्म पुग्नसक्छन जसले सैद्धान्तिकरूपमा भन्दा नाटकीय ढङ्गले जमिनका सुरक्षित क्षेत्रहरूलाई विस्तार गरिदिन्छन्। ,""म ठान्छु कि ठूलो लेजरको सहयताले हामी सयौँ मिटर वा एक वर्ग किलोमिटरसम्मको क्षेत्रलाई सुरक्षा दिनसक्छौँ,"" होउआर्ड भन्छन्। ,उक्त परीक्षणको द्रूत क्यामेराले लिएको तस्बिर,तर यो प्रणालीले काम कसरी गर्छ? ,लेजरको प्रकाशको क्षमता वस्तुलाई छेडेर जान्ने सम्मको हुन्छ त्यही भएर लेजरले 'भर्चुअल' लाइटनिङ रडको भूमिका पनि खेल्न सक्छन्।,उनीहरूले वायुलाई विद्युतीय रूपमा सम्वाहक बनाउन सक्छन्।  ,होउवार्ड भन्छन्, ""शक्तिशाली लेजरले यस्तो खालको प्रकाश उत्सर्जन गर्छन् जसले अक्सिजन र नाइट्रोजनका अणुहरूलाई हावामा छुट्टाछुट्टै बनाइदिन्छन् जसले त्यो हावालाई विद्युत प्रवाह हुनसक्ने बनाइदिन्छ।"",वैज्ञानिकहरूले २५ सय मिटर अग्लो स्वीस पर्वत सान्टिसलाई परीक्षण गर्ने थलो बनाएका थिए। उक्त थलो बिजुली चम्किएको निरीक्षण गर्न पहिलेदेखि प्रयोग हुँदै आएको थियो। ,उक्त पाहाडको टाकुरामा एउटा टेलिकम्युनिकेशन कम्पनीको टावर पनि रहेको छ जसमा एउटा लाइटनिङ रड पनि छ। त्यो चट्याङबाट सर्वाधिक प्रभावित हुने युरोपको एउटा संरचनामा पर्छ।,सन् २०२१ को जुनदेखि सेप्टेम्बरसम्म वैज्ञानिकहरूले द्रुत प्रकारका क्यामेराहरूको प्रयोग गरी उक्त टावरमा परेका चट्याङकाबारेमा तथ्याङ्क सङ्कलन गरेका थिए।,आकाशतिर तेर्स्याइएको लेजर,एक वर्षको परिणाम विश्लेषण गर्दा लेजरले चट्याङलाई ६० मिटर परसम्म तर्काएको वैज्ञानिकहरूले पाएका थिए। उक्त संरचनामा चट्याङ पर्नु अघिका चारवटै घटनामा लेजर संरचना अन गरिएको थियो। ,""त्यो ज्यादै रोचक परिणाम थियो र मेरो करिअरकै सबैभन्दा खुसीको क्षण थियो,"" होउवार्ड स्वीकार गर्छन्। ,तर हामीले लेजरलाई आकाशमा हानेर चट्याङलाई तर्काउने प्रविधि कार्यान्वयनमा ल्याएर लाइटनिङ रडहरूलाई विस्थापित गर्नुअघि धेरै कुरा गर्न बाँकी छ।,उदाहरणका लागि अनुसन्धानकर्ताहरूले लामो दुरीसम्म लेजरहरूले चट्याङलाई डोर्‍याउन सक्छन कि सक्दैनन भन्ने निर्क्यौल गर्न बाँकी छ। ,होउवार्ड भन्छन् उनको टोलीले नयाँ प्रविधिको वास्तविक प्रभावकारिता परीक्षण गर्न थप अनुसन्धानहरू गर्नु आवश्यक छ।,""तर हामीले विगतमा प्रयोगशाला परीक्षणमा के के देख्यौँ त्यो देखाएका छौँ। विगतमा लेजरलाई लाइटनिङ रडका रुपमा प्रयोग गर्न प्रस्ताव राख्ने वैज्ञानिकहरूलाई त्यो सम्भव छैन भनिएको थियो,"" फ्रान्सेली भौतिकशास्त्रीले भने।  ,बेन्जामिन फ्र्याङ्कलिनको आविस्कारलाई अद्यावधिक गर्नुपर्ने समय भइसकेको छ,""तर त्यो बदलिरहेको छ किनभने लेजरहरू झन् झन् शक्तिशाली भइरहेका छन् र उनीहरूले हामीलाई त्यस्ता खालका परीक्षण गर्न दिइरहेका छन्।"",केही दशकअघि सबैभन्दा शक्तिशाली लेजरले एक सेकेन्डमा १० पटक प्रकाश उत्सर्जन गर्न सक्थ्यो। स्विटजरल्याण्डमा सन् २०२१ मा प्रयोग भएको लेजरले प्रति सकेन्ड १,००० पटक प्रकाश उत्सर्जन गर्न सक्थ्यो। तर होउवार्डका अनुसार त्यसको मूल्य ज्यादै उच्च अर्थात् २ अर्ब डलर रहेको छ।,अध्ययनहरूले जलवायु परिवर्तनका कारण विश्वभर चट्याङ्को सङ्ख्या अझ बढ्नसक्ने भविष्वाणी गरेका छन्। यस्तोमा बेन्जमिन फ्रयाङ्कलिनले लगभग ३ सय वर्ष अघि गरेको आविस्कारको विकल्प खोज्नु अत्यावश्यक बनिसकेको छ। ,""अहिले जुन अवस्था देखिएको छ, त्यसले विश्वभर असर पारिरहेको एउटा सुन्दर तर घातक प्रवृतिसँग जुझ्न हामी अझ राम्रोसँग तयार हुनुपर्छ भन्ने कारण हामीलाई दिएको छ,"" ती भौतिकशास्त्रीको निष्कर्ष छ।  ,2023 बीबीसी। अन्य वेबसाइटका सामग्रीहरूका लागि बीबीसी जिम्मेवार छैन।, "
https://www.bbc.com/nepali/articles/cy9dl2qzed3o,सर्वोच्च अदालतले गोर्खा भर्तीसम्बन्धी त्रिपक्षीय सन्धि पुनरवलोकन गर्न नेपाल सरकारलाई निर्देशनात्मक आदेश दिएपछि भूतपूर्व गोर्खाहरू उक्त सम्झौता संशोधन हुनेमा “आशावादी” देखिएका छन्। ,"महारानी एजिजाबेथको अन्तिम संस्कारका बेला सहभागी गोर्खा सैनिकहरू ,
,यद्यपि उनीहरू “त्यसबारे सरकारले आवश्यक पहल गर्नेमा विश्वस्त हुन नसकेको” बताउँछन्।
,गोर्खा भर्तीसम्बन्धी मामिलाका जानकार समेत रहेका एकजना पूर्व महान्यायाधिवक्ताले चाहिँ सर्वोच्चको आदेशसँगै “उक्त त्रिपक्षीय सन्धि पुनरवलोकन नभए त्यसको औचित्य समाप्त भएको जस्तो” देखिने बताएका छन्।  
,नेपाल, भारत र ब्रिटेनबीच सन् १९४७ मा भारत ब्रिटिश उपनिवेशबाट स्वतन्त्र भएपछि गोर्खा भर्तीसम्बन्धी त्रिपक्षीय सन्धि गरेका थिए। 
,हालसम्म सोही सन्धिका आधारमा नेपाली नागरिकहरू भारतीय र ब्रिटिश सेनामा भर्ना हुँदै आएका छन्। 
,उक्त सन्धिका आधारमा नै ब्रिटेनले आफ्नो सुरक्षा फौजमा भर्ना गर्ने नेपाली नागरिकहरूलाई सिङ्गापुरमा पनि पठाउने गरेको छ भने ब्रुनाईमा पनि सुरक्षाका लागि खटाउने गर्छ।
,सर्वोच्च अदालतका न्यायाधीश आनन्दमोहन भट्टराई र सुष्मालता माथेमाको इजलासले गत मङ्गलवार गोर्खा भर्तीसम्बन्धी २०७४ जेठ २६ गते दायर भएको एउटा रिट निवेदन खारेज गरेको थियो। 
,परमादेश माग गरिएको उक्त रिट निवेदन खारेज गर्ने क्रममा सर्वोच्च अदालतले सरकारका नाममा निर्देशनात्मक आदेश दिएको हो। 
,उसले “विपक्षीलाई उक्त त्रिपक्षीय सन्धि पुनरवलोकन गर्न” आदेश दिएको जनाइएको छ। 
,ब्रिटिश गोरखा भूतपूर्व सङ्गठन (बिगेसो) का अध्यक्ष पदमसुन्दर लिम्बूले रिट निवेदन दिएका थिए। 
,बिगेसोका कानुनी सल्लाहकार तथा उक्त मुद्दामा बहस गरेका अधिवक्ता फणीन्द्र कार्कीले “पूर्ण पाठ आउन बाँकी रहेको र त्यस दिन (मङ्गलवार) कार्यालय समय सकिएको अवस्था भएकाले लिखित रूपमा आदेशको संक्षिप्त विवरण” जारी नभएको बताए।
,सर्वोच्च अदालतको बेवसाइटमा राखिएको विवरणमा पनि उक्त रिट निवेदन खारेज भएको र निर्देशनात्मक आदेश जारी भएको उल्लेख छ। 
,लिम्बूले प्रधानमन्त्री तथा मन्त्रिपरिषद्को कार्यालय र परराष्ट्र मन्त्रालयलाई विपक्षी बनाएर उक्त रिट निवेदन दिएका थिए।
,सर्वोच्च अदालतको निर्णयले “विभेदपूर्ण त्रिपक्षीय सन्धि खारेजीको बाटो खुलेको” निवेदकसमेत रहेका बिगेसोका अध्यक्ष पदमसुन्दर लिम्बूले बताए। 
,उनले भने, “उक्त सन्धिले सिर्जना गरेका गलत विभेद र असमानताको अन्त्य हुनुपर्छ भन्ने हाम्रो मागलाई सर्वोच्चले सम्बोधन गरेको छ। अब त्यसलाई कार्यान्वयन गर्ने काम सरकारको हो।”
,“हामीलाई त्यसलाई सरकारले कार्यान्वयन गर्छ भन्ने आशा छ र न्यायालयको आदेशलाई कार्यान्वयन नगरी पनि हुँदैन।“
,लिम्बूले दायर गरेको रिट निवेदनमा पनि “… नेपालसमेत पक्ष भई गोर्खा सैनिक भर्तीबारे भएको असमान त्रिपक्षीय सन्धि नेपाल, भारत र बेलायत तीनै राष्ट्र पक्ष रहेको अन्तर्राष्ट्रिय मानवअधिकारसम्बन्धी विभिन्न महासन्धिहरू तथा दस्तावेजहरू विपरीत रहेको हुँदा सो सन्धि खारेज गरी कानुनको पालन गराइ हरेक नेपाली नागरिकले मर्यादित एवं सम्मानपूर्वक बाँच्न पाउनु र कानुनी शासन कायम गराउनु रहेकोले धारा १३३ (२) बमोजिम सार्वजनिक सरोकारको रूपमा हामी यो रिट निवेदन लिई आएका छौँ” भन्ने उल्लेख गरिएको छ। 
,त्रिपक्षीय सन्धि खारेजीको माग गर्नेमध्येकै एकजना भूतपूर्व भारतीय सैनिक भीमबहादुर रानाले पनि अदातलको आदेशपछि आफू पुनरवलोकन हुनेमा आशावादी रहेको बताए।
,उनले भने, “अदालतको आदेशपछि त्यो कार्यान्वयन हुनै पर्ने हो। भएन भने हामी एक जुट भएर बाध्य पार्छौँ। आदेश नमाने सरकारलाई दबाब दिन्छौँ।“
,गोर्खा भूतपूर्व सैनिक सङ्घ (गेसो) का उपाध्यक्ष जीतबहादुर राईले पुनरवलोकनको माग पहिलेदेखिकै रहेको बताए। 
,उनले भने, “नेपाल, ब्रिटेन र भूतपूर्व गोर्खासम्मिलित वार्ता अहिले पनि ब्रिटेनमा जारी छ। फेब्रुअरीमै अर्को तेस्रो चरणको वार्ता हुँदैछ। उक्त वार्तामा पनि पुनरवलोकनको कुरा छ।” 
,“अदालतको आदेशले त्यसमा प्रभाव पार्ला वा नपार्ला त्यो त भन्न सकिन्न तर अब सरकारले यसलाई अघि बढाउँछ भन्ने आशा पलाएको छ।”
,“नेपाल सरकारले यो मुद्दालाई अघि बढाएको भए त समस्या पहिले नै समाधान भइसक्थ्यो तर पछिल्ला सरकारहरूले यसलाई चासोका साथ हेरेकाले हामी केही आशावादी चाहिँ छौँ।”
,भारतीय गोर्खा ,गोर्खा भर्तीसम्बन्धी मामिलामा चासो राख्ने तथा अन्तर्राष्ट्रिय कानुनका जानकार समेत रहेका पूर्व महान्यायाधिवक्ता युवराज सङ्ग्रौलाले सर्वोच्चको यो आदेशपछि त्रिपक्षीय सन्धिको “औचित्यमाथि प्रश्न” उठेको बताए। 
,उनले भने, “तीनवटा संसदीय समितिको प्रतिवेदनमा कूटनीतिक माध्यमबाट पुनरवलोकन गर्नु भनिएको छ। सर्वोच्चको आदेश नौलो होइन। यो स्वाभाविक हो।“
,“पहिले संसद्‌ले भन्यो। अहिले अदालतले पनि भन्यो। यसमा सरकारले पनि पुनरवलोकन गर्नुपर्छ भनेर औपचारिक तथा अनौपचारिक माध्यमबाट ब्रिटेनलाई भनिरहेकै बुझिएको छ।”
,त्यसको अर्थ कूटनीतिक रूपमा “अब नेपाललाई त्यो सम्झौता स्वीकार्य छैन” भनिएको उनको बुझाइ छ। 
,सङ्ग्रौलाले भने, “अब यसमा ब्रिटेनले सहमति जनाउँछ र पुनरवलोकन गर्छ अनि विभेद हट्छ भने नयाँ द्विपक्षीय सन्धि भएर कार्यान्वयन हुनसक्छ। तर हामीसँग छलफल नगर्ने भए यो सन्धिको अर्थ छैन भन्ने हो।”
,“पुनरवलोकन नभए नेपाल सरकारले डरले नगर्ला तर अलिकति राम्रो सरकार आउँदा ब्रिटिश क्याम्प बन्द गर भन्न सक्छ।“
,उनले नेपालले आफ्ना नागरिकलाई विदेशी सेनामा पठाउने हो भने अब ब्रिटेन र भारतसँग छुट्टाछुट्टै सन्धि गर्नुपर्ने आवश्यकता औल्याए। 
,तीन वर्षअघि नेपालले ब्रिटेनलाई गरेको प्रस्ताव ,नेपालले गोर्खा भर्तीसम्बन्धी त्रिपक्षीय सन्धि पुनरवलोकनका लागि ब्रिटेनलाई तीन वर्षअघि औपचारिक रूपमै प्रस्ताव गरेको थियो। 
,तर त्यसबारे हालसम्म के कस्तो प्रगति भयो भन्नेबारे दुवै देशहरूले सार्वजनिक वा औपचारिक रूपमा केही बताएका छैनन्। 
,यद्यपि “आफूहरूलाई विभेद गरिएको” भन्दै त्यसविरुद्ध भूतपूर्व गोर्खा सैनिकहरू लन्डनमा अनसन बसेपछि भएको सम्झौता अनुसार अहिले नेपाल, ब्रिटेन र भूतपूर्व गोर्खा सम्मिलित वार्ता टोलीले वार्ताहरू जारी राखेका छन्। 
,हालसम्म दुई चरणका वार्ता भइसकेको र यसै महिना अर्को चरणको वार्ता हुने अधिकारीहरूको भनाइ छ। 
,ती वार्ताहरूमा पनि सन्धि पुनरवलोकनको कुरा उठाइएको वार्ता टोलीका एकजना नेपाली सदस्यले बीबीसीलाई केही साताअघि बताएका थिए।
,यसअघि पटक पटक गोर्खा भर्तीसम्बन्धी सम्झौता पुनरवलकोनबारे चर्चा हुँदै आएको छ। 
,चार वर्षअघि तत्कालीन प्रधानमन्त्री केपी शर्मा ओलीको ब्रिटेन भ्रमणका बेलामा उनले समकक्षी टरिजा मेसँग त्यसबारे कुरा गरेको त्यस बेलाका परराष्ट्रमन्त्री प्रदीपकुमार ज्ञवालीले बताएका थिए। 
,त्यसपछि ज्ञवालीले नेपालको सङ्घीय संसद्‌मै उक्त सन्धिको पुनरवलोकन हुनुपर्ने धारणा राखेका थिए। 
,सङ्घीय संसद्का विभिन्न समितिहरूले पनि पटक-पटक प्रधानमन्त्री तथा मन्त्रिपरिषद्को कार्यालय र परराष्ट्र मन्त्रालयलाई उक्त सन्धि पुनरवलोकन गर्न निर्देशन दिइसकेका छन्। 
,सुगौली सन्धिपछि नै नेपालीहरूलाई ब्रिटिश सेनामा भर्ती गर्न थालिएको थियो। 
,तर भारत ब्रिटिश उपनिवेशबाट मुक्त भएपछि गोर्खा भर्तीसम्बन्धी नयाँ सन्धि गरियो। 
,सन् १९४७ नोभेम्बर ९ मा नेपाल-भारत र ब्रिटेनबीच गोर्खा भर्तीबारे भएको सन्धिलाई त्रिपक्षीय सन्धि भन्ने गरिएको छ।
,हालसम्म ब्रिटिश र भारतीय सेनामा सोही सन्धिअन्तर्गत नेपाली नागरिकहरू भर्ती हुने गरेका छन्।
,दुवै देशले आफ्ना सेनामा गोर्खाहरूको छुट्टै सैन्य एकाइ बनाउने गरेका छन्।
,
,ब्रिटेनको गोर्खा ब्रिगेड्समा हाल तीन हजारभन्दा बढी नेपाली नागरिक कार्यरत रहेको बताइन्छ। 
,भारतीय सेनाको गोर्खा राइफल्समा ४० हजारभन्दा बढी नेपाली नागरिक काम गरिरहेको विवरण पाइन्छ। 
,तर गोर्खाहरूको पक्षमा आवाज उठाउँदै आएका भूतपूर्व गोर्खाहरूले भने उक्त सन्धिलाई असमान सन्धिका रूपमा व्याख्या गर्ने गरेका छन्।
,
,गोर्खा भूतपूर्व सैनिक सङ्घ गेसोले गराएको उक्त सन्धिको नेपाली अनुवादअनुसार त्यसमा भारत र ब्रिटेनको सेनामा नेपालीहरूको भर्ती कसरी गरिनेछ भन्ने प्रावधानहरू राखिएका छन्।
,उक्त सन्धिमा गोर्खा सैनिकको रोजगारीका सर्त र अवस्थाहरू पनि तोकिएका छन्।
,उक्त सन्धिमा स्पष्ट रूपमा नेपाली नागरिकलाई भारत र ब्रिटेनको सेनामा भर्ती गरिए पनि उनीहरूलाई भाडाको सैनिकका रूपमा व्यवहार नगरिने उल्लेख गरिएको छ।
,सन्धिमा नेपालका तत्कालीन प्रधानमन्त्री तथा सुप्रिम कमान्डर इन चीफ पद्मशमशेर जबराले भारत र ब्रिटेनमा गोर्खा भर्तीलाई कायम राख्न दिने आधारका रूपमा 'उनीहरूलाई भाडाका सैनिकका रूपमा नहेरिने हो भने' भन्ने सर्त राखेको उल्लेख छ।
,सन् १९४७ मे १ मा काठमाण्डूमा भएको त्रिपक्षीय बैठकमा पद्मशमशेरले राखेका सर्तलाई सन्धिमा लिपिबद्ध गरिएको हो।
,त्यसमा भनिएको छ, ""यदि अन्तिम चरणका सर्त तथा अवस्थाहरू नेपाल सरकारको स्वार्थ वा मर्यादामा अहितकारी प्रमाणित हुँदैनन् भने, अनि गोर्खा रेजिमेन्टहरूका जवानहरू सेवाका लागि तयार हुन्छन् भने (यदि उनीहरूलाई स्पष्ट रूपमा भाडाका सैनिकको रूपमा नहेरिने हो भने), मेरो सरकार यी दुवै सेनासँग सम्बन्धलाई निरन्तरता दिन खुसी हुनेछ।""
,2023 बीबीसी। अन्य वेबसाइटका सामग्रीहरूका लागि बीबीसी जिम्मेवार छैन।, "
https://www.bbc.com/nepali/articles/cevyy9rpxwgo,नुवाकोटको चौघडामा १०२ वर्षका बलभद्र पौडेल र १०१ वर्षकी दिव्यकुमारी पौडेलको विवाह भएको छ।,"श्रीमान्, श्रीमती १०० वर्षभन्दा बढी उमेर बाँचे फेरि विवाह गरिदिने चलन अनुसार उनीहरूको विवाह उनका परिवारले गरिदिएका हुन्।,उनीहरूको परिवारमा पाँचौँ पुस्तासम्म गरी ११७ जना छन्।,हेर्नुहोस् विजय गजमेरले बनाएको यो भिडिओ।,2023 बीबीसी। अन्य वेबसाइटका सामग्रीहरूका लागि बीबीसी जिम्मेवार छैन।, "
https://www.bbc.com/nepali/news-64512590,परिवारलाई पूर्व जानकारी नदिई साउदी अरबमा बन्दीहरूलाई मृत्युदण्ड दिने गरिएको उनीहरूका आफन्तले बीबीसीलाई बताएका छन्। ,"साउदी अरबले यी नौ जना पुरुषसहित ८१ जनालाई मार्चमा मृत्युदण्ड दिएको थियो,सन् २०१५ यता उक्त देशको मृत्युदण्डदर करिब दोबर भएको मानवअधिकार सम्बन्धी एउटा प्रतिवेदनले देखाएको छ। त्यही वर्ष राजा सलमान र उनका छोरा मोहम्मद बिन सलमान नेतृत्वमा आएका थिए।     ,मुस्तफा अल-खैयात मारिँदै गरेको सूचना उनको परिवारलाई दिइएको थिएन। ,उनीहरूले अहिलेसम्म अन्तिम संस्कारका लागि शव पाएका छैनन्। हेर्न जान चिहान पनि छैन। अन्तिम पटक जेलबाट गरेको फोन कुराकानी टुङ्ग्याउनुअघि मुस्तफाले आफ्नी आमासँग भनेका थिए, ""अब म जानुपर्छ। तपाईँ ठिक हुनुहुँदोरहेछ, म खुसी छु।"",उनीसँग भएको त्यो कुराकानी नै अन्तिम थियो भन्ने उनीहरूलाई कुनै अड्कलसमेत भएन।,त्यसको एक महिनापछि १२ मार्च सन् २०२२ मा मारिएका ८१ जनामध्ये मुस्तफा एक थिए। त्यो साउदी अरबको आधुनिक इतिहासमै सबैभन्दा ठूलो आम मृत्युदण्ड थियो।,नयाँ प्रतिवेदनका लागि साउदीमा भएका मृत्युदण्डहरूको सावधानीपूर्वक अभिलेखीकरण गर्दै आएको अभियान समूह 'रिप्रिभ'ले सङ्कलन गरेको लामो सूचीमा मुस्तफाको नाम पनि छ। यो संस्थाले 'युरोपियन साउदी अर्गनाइजेसन फर ह्युमन राइट्स'सँग मिलेर काम गर्दै आएको छ।,सन् २०१० यता सङ्कलन गरेका तथ्याङ्कका आधारमा उनीहरूको अध्ययनले निम्न कुरा पत्ता लगाएको छ:,रिप्रिभले गत वर्ष साउदी अरबमा १४७ जनालाई मृत्युदण्ड दिइएको अभिलेखीकरण गरेको छ। तर सङ्ख्या त्यसभन्दा बढी हुनसक्ने उल्लेख गरेको छ। ,दस्तावेजमा उक्त देशले महिला विदेशी घरेलु कामदार र सामान्य लागुऔषध अभियुक्तहरूलगायत विदेशी नागरिकहरूलाई ""असङ्गतीपूर्वक"" मृत्युदण्ड  दिने गरेको उल्लेख छ।,एक वर्ष बितिसक्दा पनि अधिकारीहरूले मुस्तफाको परिवारलाई उनी र अन्य व्यक्तिहरूलाई कसरी मृत्युदण्ड दिइयो भन्नेबारे जानकारी दिएका छैनन्। उनका दाजु यसरले परिवारका लागि यो घटना दुखद भएको बताए।,""उनीहरूको शव राम्रोसँग पुरियो वा मरुभूमिमा फालियो कि समुद्रमा फालियो हामीलाई केही पनि थाहा छैन। हामीलाई कुनै पत्तो छैन,"" उनले भने।,यसरका भाइ मुस्तफा गत मार्चमा मृत्युदण्ड दिइएका ८१ जनामध्येमा थिए,यसरले पहिलो पटक सार्वजनिक रूपमा मुख खोलेका हुन्। उनी अहिले जर्मनीमा बस्छन्। भाइको जस्तै आफ्नो नियति हुनसक्ने त्रासमा सन् २०१६ मा साउदी अरब छोडेका उनलाई त्यहाँ राजनीतिक शरण दिइएको थियो।,यसर आफ्ना भाइ ""रमाइला, घुलमिल हुने स्वभावका र लोकप्रिय"" रहेको बताउँछन्।  सन् २०११ देखि मुस्तफा साउदी सरकारको विरोधमा देशको अल्पसङ्ख्यक शिया समूहले गर्ने दैनिक प्रदर्शनमा सहभागी हुन थालेका थिए। ,उनी सन् २०१४ मा पक्राउ परेका थिए। उनको मृत्युपछि एउटै किसिमको अभियोगमा उनीसहित ३० जनालाई मृत्युदण्ड दिइएको सरकारी घोषणा सार्वजनिक भयो। अभियोगहरूमा सुरक्षाकर्मीहरूको हत्या प्रयास, बलात्कार, डकैती, बम बनाउने काम, झैझगडा मच्चाउने, अराजकता मच्चाउने र हातहतियार तथा लागु औषधको कारोबार गरेका भन्ने लगायतका थिए।,""उनीहरूले कहिल्यै कुनै प्रमाण दिएनन्। यो झुट धेरै गहिरो छ,"" यसर सविस्तार सुनाउँछन्। आफ्ना भाइले आफूलाई दिइएको सजायविरुद्ध अपिल गर्ने प्रयत्न गरिरहेकै बेला उनी र अन्य ८० जनालाई मृत्युदण्ड दिइएको उनले बताए। ,""उनीहरूले ज्यान मात्रै लिएनन् की नियोजित रूपमा उनीहरूको बदनाम गरे र गर्दै नगरेको कसुरको आरोप उनीहरूमाथि लगाए।"",साउदीका राजाका पछाडि बसेर शासनसत्ता चलाउँदै आएका युवराज मोहम्मद बिन सलमानले शक्तिमा आए लगत्तै अधिराज्यको आधुनिकीकरण गर्ने वाचा गरे। उनले सन् २०१८ को एउटा अन्तर्वार्तामा पश्चिमा राष्ट्रहरूको सहयोगी राष्ट्र आफ्नो देशले मृत्युदण्ड ""घटाउने"" प्रयास गरिरहेको बताए। ,तर साउदी अरबले पाएको जी२० देशहरूको अध्यक्षता र कोभिड महामारीको संयोग भए पनि वाचा गरेको पाँच वर्ष बित्दासमेत साउदी अरब विश्वमा सबैभन्दा धेरै मृत्युदण्ड दिने देशहरूमा पर्छ।,'एमबीएस' भनेर चिनिने साउदीका युवराजले ""आफूले गरेको वाचाभन्दा ठिक उल्टो गरेको"" रिप्रिभकी निर्देशक माया फोआले पूर्वी लण्डनस्थित आफ्नो कार्यालयमा मलाई भनिन्।,""उनले धेरै वटा मृत्युदण्ड र प्रजातन्त्र पक्षधर प्रदर्शनहरूमा सहभागी मानिसहरूमाथि भएका दमनको आफैँ निरीक्षण गरेका छन्।""  ,उनका अनुसार रिप्रिभले हेरेका धेरै घटनाहरूमा उनीहरू मारिने सूचीमा भएको जानकारी कसैलाई पनि दिइएको थिएन।,""परिवारका सदस्यले थाहा पाएनन्। मानिसहरू पक्राउ परे, मुद्दा चलाइयो, मृत्युदण्डको सजाय सुनाइयो र गोप्य रूपमा मृत्युदण्ड दिइयो,"" उनले भनिन्।,कतिपय परिवारले त आफ्ना प्रियजनलाई मृत्युदण्ड दिएको जानकारी सामाजिक सञ्जालबाट मात्रै थाहा पाएको फोआ बताउँछिन्। आधिकारिक जानकारी नदिइनु सबैभन्दा ""क्रूर र कष्टप्रद"" भएको उनी सुनाउँछिन्।,साउदी अरबमा  धेरैजसो सार्वजनिक स्थानमा टाउको काटेर मृत्युदण्ड दिइने गरिन्थ्यो। यसरी मृत्युदण्ड पाएकाहरूको नाम  र उनीहरूमाथिको अभियोग सरकारको वेबसाइटमा सार्वजनिक गर्ने गरिन्थ्यो।  ,तर अहिले मृत्युदण्ड गुपचुप हुन थालेको मानव अधिकारकर्मीहरू  बताउँछन्। ,मैले समाचारका लागि कुरा गरेका कसैले पनि अहिले मृत्युदण्ड कसरी दिइन्छ भन्नेबारे थाहा नभएको बताए पनि गोली हान्ने मानिसहरू प्रयोग हुने  ठानिएको छ। ,साउदी अरबको कानुनी प्रणालीमै समावेश मृत्युदण्डको सजाय ""सारभूत रूपमै अनुचित रहेको"" बर्लिनस्थित युरोपियन साउदी अर्गनाइजेसन फर ह्युमन राइट्सका निर्देशक अली आदुबिसी बताउँछन्। ,""कुनै पनि किसिमका स्वतन्त्र नागरिक समाज र मानव अधिकार समूह त्यहाँ काम गर्न पाउँदैनन्। हामीले मृत्युदण्डबारे ध्यानाकर्षण गराएनौँ भने मानिसहरू गुपचुप मारिन्छन्।"",ह्युमन राइट्स वाचले मार्चमा मृत्युदण्ड दिइएका ८१ मध्ये ४१ जना मानिसहरू अल्पसङ्ख्यक शिया समूहका रहेको जनाएको छ। ""साउदी अरबको फौजदारी न्याय प्रणालीमा रहेको व्यापक र प्रणालीगत दुर्व्यवहारका कारण उनीहरूले निष्पक्ष सुनुवाइको मौका नपाउने सम्भावना धेरै"" रहेको जनाइएको छ। यातना दिइएका विवरणहरू पनि उनीहरूले सुनेका थिए। ,आफ्ना भतिजलाई खेलाउँदै मुस्तफा अल-खैयात,मुस्तफा सन् २०१४ मा पक्राउ परेको १२ महिनापछि यसरले  आफ्ना भाइलाई भेट्ने मौका पाएका  थिए। तर त्यहाँ जे देखे त्यसले उनलाई स्तब्ध बनायो। ,""उनलाई नदेखेको एक वर्ष भइसकेको थियो तर पनि उनी हामीलाई अभिवादन गर्न उठ्नसमेत सकेनन्।"" ,""उनी उठ्न खोज्दा लरबराएर थचक्क हुन्थे। हामीले सोध्दा उनले यातनाका कारण त्यस्तो भएको बताए।"",""उनको शरीरमा डामहरू थिए र आफूलाई करेन्ट लगाइएको उनले बताएका थिए।"",पक्राउ परेका अर्का व्यक्ति हुसेन अल-खइरकी दीदीले आफ्ना भाइलाई पनि कठोर यातना दिइएको बताइन्। ,""आफ्नो खुट्टामा बाँधेर कुटपिट गरिएको उनले सुनाए। दबाव दिएर स्वीकार गर्न लगाइएको कुरालाई सुनुवाइमा मान्यता दिइन्छ भनेर उनका भाइले कहिल्यै कल्पना नगरेको,"" सन् २०१४ देखि थुनामा रहेका हुसेनकी दिदी जैनब अबू अल-खइरले भनिन्। ,जोर्डनका हुसेन अल-खइर सन् २०१४ देखि थुनामा छन्,धनाढ्य साउदी परिवारका लागि सवारी चालकको काम गरिरहेका जोर्डनका हुसेन आफ्नो कारमा लागुऔषधसहित जोर्डन-साउदी सीमामा पक्राउ परेका थिए। त्यो लागुऔषध भाइको नभएको जैनब ठान्छिन्। ,क्यानडास्थित आफ्नो घरबाट कुरा गर्दै उनले हुसेन पक्राउ परेयता परिवारले भेट्नका लागि गरेका प्रयास कसरी असफल भए भन्ने सुनाइन्। जैनबका अनुसार उनका छोरा अपाङ्ग छन् र उनी जेल परेपछि १४ वर्षकी छोरीलाई पनि जोर्डनमा ""विवाहका लागि बेचियो""।  ,गत नोभेम्बरमा साउदी अरबले लागुऔषध अभियोगमा मृत्युदण्ड दिन लगाएको अघोषित रोक अन्त्य गर्‍यो। ,जसलाई संयुक्त राष्ट्रसङ्घको मानव अधिकार कार्यालयले ""अत्यन्त खेदजनक"" भनेको थियो। त्यसको १५ दिनभित्र यस्तो अभियोगमा १७ जना पुरुषहरूलाई मृत्युदण्ड दिइएको राष्ट्रसङ्घले जनाएको छ। ,जैनबका अनुसार जेलमा हुसेन रहेको स्थानबाट लगिएका मानिसहरू फर्केर आएका छैनन्। ,यसले हुसेन र जैनब दुवैलाई भयभित बनाएको छ। ,""उसबारे बोल्दा जहिले पनि मेरो मुटुको धड्कन बढ्छ,"" उनले भनिन्। ,""म दिन रात उसकै बारे मात्र सोच्छु। मैले सपना पनि खराब देख्ने गरेकी छु। बर्बर तरिकाले उसको टाउको काटिदिने हुन् कि भन्ने कुरा खेल्छ,"" उनले सुनाइन्। ,""यो कति कठिन हुन्छ भन्ने तपाईँ कल्पना पनि गर्न सक्नुहुन्न। कहिलेकाहीँ म एक्लै बसेर रोइमात्र रहन्छु।"",जैनब अबू अल-खइरले हरेक दिन आफ्ना भाइ जिउँदो रहे नरहेको खबर सोध्छिन्,अरू देशहरूले साउदी अरबलाई ""यसो गर्न छुट दिइरहेको""मा पनि उनलाई रिस उठेको छ। ,गत मार्चमा ८१ जना मानिसहरूलाई सामूहिक मृत्युदण्ड दिएको चार दिनपछि यूकेका तत्कालीन ब्रिटिश प्रधानमन्त्री बोरिस जोनसनले मोहम्मद बिन सलमानसँग भेट गरेर रुसी आपूर्ति प्रतिस्थापनका लागि थप तेल दिन फकाएका थिए। ,यूकेको प्रधानमन्त्री कार्यालय डाउनिङ स्ट्रिटले जोनसनले साउदी अरबमा मानव अधिकारको विषय पनि उठाएको बताएको थियो। ,सत्तामा आएयता एमबीएसले सामाजिक र आर्थिक रूपान्तरणको काम गरेका छन्। उनले महिलालाई आफैँ गाडी चलाउन अनुमति दिएका छन्। तर सँगसँगै राजनीतिक दमन पनि बढिरहेको छ। ,ह्युमन राइट्स वाचको पछिल्लो प्रतिवेदनले साउदी अरबको अवस्थालाई ""निन्दनीय"" भनेको छ। आफ्नो प्रतिष्ठामा देखिने यो दागलाई उसले खेलकुद र मनोरञ्जनको माध्यमबाट ""पखाल्ने"" प्रयास गरिरहेको छ।,त्यहाँको सरकारी निकाय साउदी मानव अधिकार आयोगलाई एक जना अधिकारीसँग कुरा गराइदिन बीबीसीले लेखेका तीन वटा इमेलको जवाफ प्राप्त भएको छैन। ,लण्डनस्थित साउदी दूतावासले बीबीसीलाई दिएको एक वक्तव्यमा विश्वका अन्य धेरै देशहरूमा पनि मृत्युदण्डको सजाय हुने भनिएको छ। जसमा कस्तो खालको सजाय उपयुक्त हुन्छ भन्नेबारे देश अनुसार फरक फरक धारणा रहने उल्लेख गरिएको छ।,जसमा भनिएको छ, ""आफ्नो कानुन र प्रथा निर्धारण गर्ने उनीहरूको अधिकारको हामी सम्मान गर्छौँ। हामी आशा गर्छौँ अरूले पनि हाम्रो न्यायिक र विधायीकी छनौटको सार्वभौम अधिकारको सम्मान गर्नेछन्।"",तर उक्त प्रतिक्रियाले अन्तर्राष्ट्रिय मान्यता विपरीत युवराज एमबीएसको नेतृत्वकालमा तीव्र बढेको मृत्युदण्ड वा मृत्युदण्डको सजाय दिइने तरिकाबारेका प्रश्नको सम्बोधन गरेको छैन।  ,संयुक्त राष्ट्रसङ्घको मानव अधिकार कार्यालयले ""साउदी अरबमा मृत्युदण्ड दिइने सजायको प्रवृत्तिबारे निकै चिन्तित रहेको"" बीबीसीलाई बताएको छ। ,""मृत्युदण्डको सजायमा भएको बढोत्तरी र त्यसको अनुमतिबारे हामी चिन्तित छौँ। त्यसमा पनि खासगरी बाल अभियुक्तविरुद्ध र लागु औषधसँग सम्बन्धितसहित अन्तर्राष्ट्रिय कानुन अनुसार 'अति गम्भीर खालका अपराध'को मापदण्ड पूरा नगरेका अभियोगमा,"" कार्यालयले उल्लेख गरेको छ। ,जसका प्रियजन जेलमा छन् उनीहरूका लागि यो निकै छटपटीको समय हो। हुसेनकी दिदी पारिवारिक च्याट गर्ने समूहमा आउने सन्देशबारे चनाखो भइरहन्छिन्। ,""यस्तो तनावको सामना गर्नका लागि यो जिन्दगी होइन,"" उनी भन्छिन्। ,""हरेक बिहान र हरेक साँझ हामीले उ जिउँदै छ कि छैन भनेर जाँचिरहनुपर्छ।"",2023 बीबीसी। अन्य वेबसाइटका सामग्रीहरूका लागि बीबीसी जिम्मेवार छैन।, "
https://www.bbc.com/nepali/articles/clkr94v20pzo,अमेरिकी राष्ट्रपतिहरूका निम्ति स्टेट अफ द युनियन भाषण निकै चुनौतीपूर्ण मानिन्छ किनकि सामान्यतया उनीहरूबाट त्यहाँ शक्तिशाली सम्बोधनको अपेक्षा गरिन्छ। ,"तर उक्त काम जो बाइडनका निम्ति झन् जटिल छ।
,
,भकभकाउने समस्या सामना गर्दै प्रसिद्धिको बाटो हिँडेका सार्वजनिक व्यक्तित्वहरूमध्ये उनी एक प्रख्यात उदाहरण हुन्।
,
,बोलाइमा देखिने उक्त समस्या असामान्य होइन, भकभकाउने समस्यासँग सम्बन्धित सङ्गठनहरूले विश्वभरि आठ करोड मानिसहरू वा हामी १०० जनामध्ये एक जनामा उक्त समस्या रहेको आकलन गरेका छन्। ,त्योभन्दा ठूलो अनुपात बालबालिकामा रहेको भनिन्छ। २० जनामध्ये एक जनामा भकभकाउने समस्या छ भनिन्छ जसलाई अमेरिकी अङ्ग्रेजीमा रोकिएर बोल्ने समस्याको अर्थमा बुझिन्छ।
,
,ती आँकडाहरूले प्रख्यात व्यक्ति भकभकाएको देख्नु आश्चर्य मान्नुपर्ने विषय नभएको औँल्याउँछन्।
,
,तर वास्तविकतामा नाम चलेका व्यक्तिहरू सार्वजनिक सम्बोधनमा त्यसरी प्रकट भएको बिरलै पाइन्छ। ,उदाहरणको रूपमा बाइडन अड्किएर बोल्ने समस्या भएका ह्वाइट हाउस पुग्ने पहिलो व्यक्तिको रूपमा सूचीकृत छन्।,यद्यपि १८ औँ र १९ औँ शताब्दीका उनका पूर्ववर्तीहरू थोमस जेफरसन र अब्राहम लिङ्कनमा पनि उस्तै समस्या रहेको विभिन्न विवरणहरूमा पाइन्छ।,सन् २०२० को राष्ट्रपतीय चुनावको अभियानमा भकभकाउने समस्या रहेका किशोर ब्रेयडेन ह्यारिङटन बाइडनसँग जोडिएका थिए  ,वर्तमान राष्ट्रपतिले सन् २०२० मा तत्कालीन राष्ट्रपति डोनल्ड ट्रम्पविरुद्ध तीव्र चुनावी ध्रुवीकरण चलिरहेका बेला पनि आफ्नो अवस्था लुकाएनन्। 
,वास्तवमा बाइडनले १३ वर्षीय किशोर  भकभकाउने ब्रेयडेन हेरिङटनलाई विश्वास गरे, जसले पार्टी सम्मेलनमा तत्कालीन डेमोक्र्याट उम्मेदवारको समर्थनमा गरेको भाषणको निकै प्रशंसा भएको थियो।  ,""एक खालको कमजोरीका रूपमा रहेको भकभकाउने समस्याबारे अझै मानिसहरू हाँस्छन्, त्यसो गर्दा मानिसहरू अपमानित हुन्छन्,"" त्यही वर्ष बाइडनले भनेका थिए।
,
,अमेरिकी राष्ट्रपतिले आफ्नो भकभकाउने समस्या बेलाबखत उजागर हुने भएकाले त्यसलाई नियन्त्रणमा राख्न उच्च दबावपूर्ण अवस्थामा अझ कडा परिश्रम गर्छन् भन्ने स्वीकार गरेका छन्।
,
,हालसालै न्यू योर्क टाइम्सको एउटा लेखले बाइडनको सार्वजनिक सम्बोधनको नियमित तयारीबारे विस्तृत उल्लेख गरेको छ। जसमा शब्द उच्चारणलाई निर्देश गर्न सहयोगी होस् भन्नका निम्ति नोट गर्ने बानीबारे पनि चर्चा छ।
,
,भकभकाउने समस्या भएका अन्य प्रख्यात व्यक्तिहरूले व्यवहारिक अभ्यासहरू कमै अपनाएका छन्।,हलिवूड अभिनेता स्यामुअल एल ज्याक्सन आफ्नो कैयौँ भूमिकाका निम्ति उत्ति नै प्रख्यात छन् जति आफ्ना फिल्ममा उनले एउटै अपशब्द पटक पटक बोलेका छन्। 
,
,जस्तो कि एउटै फिल्ममा उनले ४० पटकसम्म एउटा अपशब्द बोलेको रेकर्ड छ।  ,स्यामुअल एस ज्याक्सनको अभियनसँग जोडिएका अपशब्द पनि उनको भकभकाउने बानीको सामना गर्ने बलियो तरिका हो,ज्याक्सनका निम्ति दुर्वचन बोल्नु अभिव्यक्तिमा रहेको आफ्नो दुर्बलतासँग जुध्ने संयन्त्रको एउटा पाटो भएको खुलेको छ।
,
,""म बच्चा हुँदा लामो समय भकभकाएँ र उक्त अपशब्दले मलाई त्यो रोक्न सहयोग गर्‍यो। त्यसले मलाई ध्यान केन्द्रित गर्न र आफूमाथिको दबाव हटाउन सहयोग गर्‍यो,"" उनले सन् २०१९ मा भ्यानिटी फेयर म्यागजिनलाई भनेका थिए। ,""मलाई किन भन्ने थाहा छैन तर त्यो उच्चारण गर्न सजिलो छ। त्यो शब्दले मलाई अझै सहयोग गर्छ,"" उनको भनाइ थियो।
,
,ज्याक्सनले आफ्नो दिनचर्याको एउटा पक्षको रूपमा श्वासप्रश्वासको अभ्यासको पनि सहारा लिन्छन्।
,
,गल्फका दिग्गज टाइगर वूडसको दृष्टिकोण कम विवादास्पद थियो: ती अमेरिकी खेलाडीले कुकुरसँग कुरा गर्दै सार्वजनिक सम्बोधनको अभ्यास गर्थे।
,
,""म मेरो कुकुरसँग कुरा गर्छु, उ त्यहाँ बसेर सुन्छ र निदाउँछ,"" वूडसले सन् २००६ मा अमेरिकी टेलिभिजन नेटवर्क सीबीएससँगको अन्तर्वार्तामा भनेका थिए, ""अनि मैले नअड्किएर कसरी बोल्ने भन्ने सिकेँ।"",एउटा अमेरिकी गैरसरकारी संस्था न्याशनल स्टटरिङ एसोसियशनका अनुसार महिलाहरूभन्दा पुरुषहरूमा त्यस्तो समस्या धेरै छ।
,
,त्यो पनि विशेषगरी बालकहरूमा। स्वास्थ्य विज्ञहरू अझै पनि त्यो लैङ्गिक असन्तुलन किन छ भन्नेबारे निश्चित भन्न सक्ने अवस्थामा छैनन्।,एमिली ब्लन्टको निम्ति लबजमा आएको परिवर्तनले धेरै फेरबदल ल्याइदियो,आफ्नो अप्ठेरोबारे सार्वजनिक रूपमा बोलेकी प्रख्यात महिला सेलेब्रिटी हुन् ब्रिटिश अभिनेत्री एमिली ब्लन्ट। ,सन् २०२० मा एउटा फ्याशन म्यागेजिनलाई दिएको अन्तर्वार्तामा उनले उक्त विषयबारे छलफल गरेकी छन्। ,जसमा उनले आफू लन्डनमा हुर्किँदा भकभकाउने 'दुर्बलता' विकास भएको खुलाएकी छन्। ,ब्लन्टले त्यसबेला  मुस्किलले कुराकानी गर्न सक्ने र  वाक प्रशिक्षकको सहयोगमा पनि प्रगति नभएको कुरा स्मरण गरेकी छन्।,स्कूलमा नाटक प्रशिक्षकको सुझावमा उनले विभिन्न लवजमा बोल्न तत्पर भएपछि त्यसले उनको भकभकाउने बानी हरायो। , ""आफूबाट आफूलाई हटाउँदा म मुक्त भएजस्ती भएँ। मैले उत्तरतिरको लवज निकै खराब स्वरूपमा गरेँ तर त्यसले मलाई म त्यो समस्याको सामना गर्न सक्छु भन्ने महसुस गरायो,"" ब्लन्टले आफूले विदेशी भाषा बोल्दा कहिल्यै नभकभकाएको कुरा त्यसबेला ख्याल गरेको सुनाइन्। ,अन्तिम तर महत्त्वपूर्ण, एड शीरनको कथा।
,
,गायक तथा गीतकार आफ्नो गितारका साथ हिम्मतपूर्वक स्टेजमा जाने गर्नाले प्रसिद्ध भए। आत्मविश्वासका साथ मञ्चमा जानु कैयौँ नभकभकाउने मानिसहरूका निम्ति समेत निकै कठिन कुरा हो।
,
,तर शीरनले सङ्गीतलाई प्रयोग गर्ने निश्चित गरिसकेका थिए - खासमा एमिनेमको र्‍यापलाई स्थिर मन र अभिव्यक्ति सिक्न प्रयोग गर्ने सुनिश्चित उनले गरिसकेका थिए।
,
,""मेरो बुवाले म नौ वर्षको छँदा उनको एउटा एल्बम किनेर ल्याइदिनुभएको थियो,"" उनले सन् २०१५ मा अमेरिकन इन्स्टिट्यूट अफ स्टटरिङमा गरेको एउटा सम्बोधनमा भनेका थिए।
,
,""मैले त्यसका प्रत्येक शब्द सिकेँ, एमिनेमको र्‍याप निकै छिटो, माधुर्यपूर्ण र जोडदार थिए। त्यसले मलाई भकभके बानीबाट छुटकारा पाउन सहयोग गर्‍यो।"",2023 बीबीसी। अन्य वेबसाइटका सामग्रीहरूका लागि बीबीसी जिम्मेवार छैन।, "
https://www.bbc.com/nepali/articles/cyxqdrnlje7o,संसद्‌मा प्रतिनिधित्व गर्ने आठ राजनीतिक दलको बालुवाटारमा बसेको बैठकले राष्ट्रपतिको निर्वाचनमा नेपाली कांग्रेसका उम्मेदवारलाई समर्थन गर्ने सहमति जुटेको एक नेताले बताएका छन्।,"नेपाली कांग्रेस र एकीकृत समाजवादी दलले उक्त पदका लागि आकाङ्क्षा व्यक्त गर्दै आएको विवरण आइरहँदा अन्ततः कांग्रेसलाई समर्थन गर्न माओवादी केन्द्रसहितका आठ दल सहमत भएको नेकपा एकीकृत समाजवादी नेता प्रकाश ज्वालाले बीबीसीलाई बताए।,''राष्ट्रपतिका सन्दर्भमा आठ दलको उपस्थितिमा नेपाली कांग्रेसलाई समर्थन गर्ने प्रस्ताव आएको थियो। त्यसमा साझा उम्मेदवारका रूपमा सहयोग गर्ने टुङ्गो लाग्यो,'' ज्वालाले भने।,लिखित निर्णय नभएको भए पनि समझदारी बनेको उनले जानकारी दिए।,कांग्रेसका तर्फबाट राष्ट्रपतिको उम्मेदवार कसलाई बनाउने भन्नेबारे टुङ्गो लाग्न‌ बाँकी भएको कांग्रेसका प्रवक्ता प्रकाशशरण महतले बताएका छन्।,‘‘भोलि बिहान कार्य सम्पादन समितिको बैठक पार्टी कार्यालयमा छ। त्यही निर्णय हुन्छ। अहिले नै सम्भावित (नाम) भन्नु उपयुक्त हुँदैन,’’ उनले भने। ,राष्ट्रपति निर्वाचनको विषयमा प्रधानमन्त्री समेत रहेका माओवादी केन्द्रका अध्यक्ष पुष्प कमल दाहाल र नेकपा एमाले अध्यक्ष केपी शर्मा ओलीबीच पनि शुक्रवार छलफल भएको थियो,शुक्रवार साँझको बैठकमा उपराष्ट्रपतिको उम्मेदवारबारे छलफल नभएको बुझिएको छ।,राष्ट्रपतिमा कांग्रेसलाई सत्तारूढ दलहरू माओवादी केन्द्र, जनता समाजवादी पार्टी, जनमत पार्टी र नागरिक उन्मुक्ति पार्टीले सघाउने भएका छन्।,त्यस्तै विपक्षमा रहेका नेकपा एकीकृत समाजवादी पार्टी, लोकतान्त्रिक समाजवादी पार्टी र राष्ट्रिय जनमोर्चाले पनि साथ दिएका छन्।,राजनीतिक दलहरूले शनिवार राष्ट्रपतिका लागि उम्मेदवारी दर्ता गर्नुपर्ने गरी निर्वाचन आयोगले तालिका सार्वजनिक गरेको छ।,बालुवाटारमा शुक्रवार बिहान कांग्रेस, माओवादी केन्द्र, एकीकृत समाजवादी र जसपाका शीर्ष नेताहरूबीच बैठक चलेको थियो।,प्रधानमन्त्री प्रचण्डले आह्वान गरेको उक्त बैठकमा राष्ट्रपतिमा एकीकृत समाजवादीका नेता माधवकुमार नेपाललाई प्रस्ताव गरेको विवरणहरू सार्वजनिक भएका थिए। ,तर उक्त बैठकमा नेपाली कांग्रेसले आफ्नो दलले राष्ट्रपति पाउनुपर्ने अडान कायमै राखेपछि त्यसबारे साँझ छलफल गर्ने बताइएको थियो। ,राष्ट्रपतिको उम्मेदवारमा राष्ट्रिय सहमति आवश्यक रहेको भन्दै नेकपा एमालेलाई समर्थन गर्न माओवादी केन्द्रका अध्यक्ष पुष्पकमल दाहाल प्रचण्ड हच्किएपछि एमालेले पनि एकीकृत समाजवादीका नेता नेपाललाई अघि सार्न खोजेको बताइएको थियो।,त्यसै सिलसिलामा शुक्रवार दिउँसो प्रचण्ड र एमाले अध्यक्ष केपी शर्मा ओलीबीच झन्डै दुई घण्टा बैठक भएको थियो।,उनीहरूबीच कुराकानी सकिएपछि पुनः कांग्रेस र माओवादी केन्द्रसहित अन्य राजनीतिक दलहरू छलफलमा जुटेका थिए।,चार दलको बैठक बालुवाटारमा बसिरहँदा पछि लोकतान्त्रिक समाजवादी पार्टी, जनमत पार्टी, नागरिक उन्मुक्ति पार्टी र राष्ट्रिय जनमोर्चा पार्टी पनि सहभागी भएका थिए।,2023 बीबीसी। अन्य वेबसाइटका सामग्रीहरूका लागि बीबीसी जिम्मेवार छैन।, "
https://www.bbc.com/nepali/news-64701589,"क्याम्बोडियास्थित एङ्कोरका प्राचीन शासकका राजकीय अलङ्कार र आभूषणहरू गत ग्रीष्मयाममा लन्डनमा पुनः देखा परेका थिए भन्ने खुलासा गरिएको छ। तीमध्ये केही सातौँ शताब्दीका छन्। ,यो पनि हेर्नुहोस्","विज्ञहरूले केही वस्तुहरू के कामका लागि प्रयोग हुन्थे भन्ने पत्ता लगाउन सकेका छैनन्,ती सामग्रीहरू एङ्कोरबाट चोरी भएर विदेशिएका थिए। ती सामग्रीहरू पुरातात्त्विक वस्तुको तस्करी गर्ने ब्रिटेनका डग्लस ल्याच्फर्डको स्वामित्वमा थिए। ,तीमध्ये अधिकांश राजकीय आभूषणहरू पहिला कहिल्यै पनि आफूले नदेखेको र ती अहिले पनि अस्तित्वमा रहेको थाहा पाउँदा आफूहरू छक्क परेको विज्ञहरूले बताएका छन्।  ,उक्त आभूषणहरूको सङ्ग्रह गोप्य रूपमा क्याम्बोडियाको राजधानी फिर्ता पठाइएको छ। अब ती पुरातात्त्विक वस्तुहरू त्यहाँको राष्ट्रिय सङ्ग्रहालयमा प्रदर्शनीमा राखिनेछ। ,संयुक्त राज्य अमेरिकामा मुद्दाको सुनुवाइको पालो कुर्दाकुर्दै ल्याच्फर्डको सन् २०२० मा मृत्यु भएको थियो। उनको मृत्युपछि उनको परिवारले क्याम्बोडियाबाट चोरिएका ती वस्तुहरू फिर्ता गर्ने वचन दिएको थियो। तर फिर्ता हुन लागेको सङ्ग्रहमा के छ भन्ने क्याम्बोडियाली अधिकारीहरूलाई थाहा थिएन।,""ल्याच्फर्ड परिवारका एक प्रतिनिधिले मलाई गाडीमा राखेर एउटा अज्ञात स्थानमा लगे। त्यहाँको पार्किङस्थलमा चारवटा बाकस राखिएको एउटा गाडी थियो,"" क्याम्बोडियाको अनुसन्धान टोलीका प्रमुख ब्र्याड गोर्डनले भने। ,गत वर्ष लन्डनको भ्रमण गर्दा उनले पहिलो पटक ती प्राचीन आभूषणहरू देखेका थिए। ,""मलाई रुन मन लाग्यो। मलाई लाग्यो - आबुइ, प्राचीन क्याम्बोडियाली सभ्यताका राजकीय आभूषणहरू एउटा कारमा चारवटा बाकसमा छन्।"",ती बाकस खोलेर हेर्दा राजमुकुट, कम्मरबन्द र कुण्डलसहित सुनबाट बनेका र रत्नजडित ७७ वटा विभिन्न आभूषण फेला परे। ,तीमध्ये एउटा ठूलो कचौरा ११औँ शताब्दीको भएको ठानिएको छ। परीक्षण गर्न बाँकी भए पनि त्यो ठोस सुनबाट बनेको जस्तो देखिन्छ।,केही आभूषण एङ्कोर वाट मन्दिरबाट लुटिएको हुनसक्छ,त्यो कचौरा एङ्कोरको राजपरिवारका सदस्यले भात खान प्रयोग गरेको हुनसक्ने विज्ञहरूले अनुमान गरेका छन्। ,एउटा राजमुकुट एङ्कोरकालभन्दा अगाडिको जस्तो देखिएको विज्ञहरू बताउँछन्। ,उनीहरूका अनुसार त्यो मुकुट सातौँ शताब्दीमा बनेको हुनसक्छ। ,फूलको एउटा सानो प्रतिमासहित अरू वस्तुको रहस्य खुल्न अझ बाँकी नै छ। ,त्यो प्रतिमा किन बनाइएको थियो र त्यसको प्रयोजन के थियो भन्ने कुरा थाहा हुन सकेको छैन। ,अधिकांश वस्तुहरू 'एङ्कोर वाट' मन्दिरका भित्तामा कुँदिएका आकृतिसँग मिल्दाजुल्दा छन्। उक्त प्राचीन मन्दिरलाई यूनेस्कोले विश्वसम्पदाका रूपमा सूचीकृत गरेको छ। ,विश्वकै सबैभन्दा ठूलो धार्मिक संरचना मानिने उक्त मन्दिरको निर्माण सन् ११२२ मा सुरु भएको थियो। हिन्दू देवता विष्णुको उक्त मन्दिर कालान्तरमा बौद्ध धार्मिक स्थल बन्न पुग्यो। ,ती आभूषणहरू कसरी र कहिले हराएका थिए तथा कसरी लन्डन पुगे भन्ने स्पष्ट छैन। ,क्याम्बोडिया फ्रान्सको उपनिवेश हुँदा 'एङ्कोर वाट'मा ठूलो लुटपाट भएको थियो। तर सन् १९७० को दशकमा खमेर रुज शासनकालमा क्याम्बोडियाका अरू धेरै मन्दिरहरू लुटिए। दशकौँसम्म त्यो क्रम चलिरह्यो। ,पुरातत्त्वविद् सोनेट्रा सेङले केही आभूषण र मन्दिरमा कुँदिएका आकृति उस्तै भएको बताएकी छन्,पुरातत्त्वविद् सोनेट्रा सेङले मन्दिरको भित्तामा कुँदिएका आकृतिका आधारमा प्राचीन एङ्कोर क्षेत्रका आभूषणहरूको अध्ययन गरेकी थिइन्। अहिले बल्ल उनले वास्तविक आभूषणहरू देख्न पाएकी छन्। ,""यी आभूषणहरूले ढुङ्गामा कुँदिएका आकृति र जे भन्ने गरिन्थ्यो त्यो सत्य हो भन्ने पुष्टि गरेका छन्। क्याम्बोडिया विगतमा निकै धेरै समृद्ध थियो,"" उनले भनिन्। ,""अझै पनि मैले ती सबै वस्तु विदेशमा भेटिएको एउटै सङ्ग्रहमा थिए भनेर पत्याउन सकिरहेकी छैन।"" ,उक्त सङ्ग्रहमा रहेका केही सामग्री पहिला पनि देखा परेका थिए।,डग्लस ल्याच्फर्डले सहलेखन गरेको एउटा पुस्तकमा तीमध्ये पाँच वटाको चर्चा गरिएको छ। उनले एमा बङ्करसँग मिलेर लेखेको 'खमेर गोल्ड' नामक पुस्तक सन् २००८ मा प्रकाशित भएको थियो। ,‍खमेर पुरातात्त्विक वस्तुकी विज्ञ एश्ली थम्सनले उक्त पुस्तकसहित तीनवटा पुस्तकलाई ""सामान बेच्ने उद्देश्यले प्रकाशित विवरणहरू उल्लेख गरिएको पुस्तिका""को सङ्ज्ञा दिएकी छन्। उनका अनुसार ती पुस्तकले पुरातात्त्विक वस्तुहरू सङ्ग्रह गर्ने व्यक्तिहरूलाई सुटुक्क ती सामग्रीबारे जानकारी दिने गरेका थिए।  ,""ती पुस्तक प्रकाशित गर्नु, अन्य विज्ञहरूलाई योगदान गर्न आमन्त्रण गर्नु र ती सामग्रीलाई सङ्ग्रहालयमा भएका वस्तुहरूसँग तुलना गर्नु भनेको तिनलाई प्रामाणिक बनाउने तथा सङ्ग्रहालयमा भएका वस्तुहरूसँग तिनको सम्बन्ध देखाउने र अन्ततः तिनको मूल्य बढाउने उपाय थियो।"",थम्सन एसओएएस यूनिभर्सिटी अफ लन्डनमा दक्षिणपूर्वी एशियाली कलाकी प्राध्यापक हुन्। बङ्कर र ल्याच्फर्डले लेखेको पुस्तकमा उल्लिखित विवरणहरू ""अर्धसत्य"" भएकाले ती प्राचीन राजकीय आभूषणहरूको स्रोत के हो भनेर पत्ता लगाउन विज्ञहरूलाई  निकै लामो समय लाग्ने उनको धारणा छ। ,'खमेर गोल्ड'का पाना पल्टाउँदै उनले भनिन्, ""तिनको उद्गम वा स्वामित्वबारे भनिएको कुरा पत्याइहाल्न सकिँदैन।"" ,पुस्तकमा लेखकद्वयले विभिन्न आभूषणहरू कसको स्वामित्वमा थिए भनेर लेखेको प्रसङ्ग देखाउँदै उनले भनिन्, ""निजी थाई सङ्ग्रह, निजी लन्डन सङ्ग्रह, निजी न्यूयोर्क सङ्ग्रह, निजी जापानी सङ्ग्रह आदि। तपाईँ निकै सतर्क हुनुपर्छ।"",क्याम्बोडिया फिर्ता भएका ७७ वटा वस्तुमध्ये केही सुनले बनेका छन् र तीमध्ये केही रत्नजडित छन्,क्याम्बोडियाली अधिकारीहरू एङ्कोरबाट हराएका अझ धेरै आभूषणहरू फेला पर्न बाँकी नै भएको बताउँछन्। ,ल्याच्फर्डले सन् २०१९ मा लन्डनस्थित एउटा गोदामबाट उक्त सङ्ग्रह बेच्ने प्रयास गरेको र त्यस क्रममा उनले इमेलबाट पत्राचार गरेको प्रमाण क्याम्बोडियासँग छ। ,बीबीसीले लन्डनको मेट्रोपोलिटन पोलिसलाई ल्याच्फर्डका यूकेस्थित सहयोगीहरूबारे छानबिन गरिएको छ कि छैन भनेर सोधेको थियो। अभियोग लगाउनुअघि कसैबारे अनुसन्धान भइरहेको छ कि छैन भन्ने जानकारी दिन नमिल्ने भन्दै प्रहरीले अरू प्रतिक्रिया दिन मानेन। ,गत वर्ष बीबीसीले क्याम्बोडियाको भ्रमण गरेर पहिला पुरातात्त्विक वस्तु चोरी गरेका तर पछि सरकारी साक्षी बनेका केही व्यक्तिलाई भेटेको थियो। उनीहरूले आफूले केही वस्तुहरू मन्दिरहरूबाट चोरेर ल्याच्फर्डलाई बेचेको बताएका थिए। ,तीमध्ये केही वस्तु यूकेस्थित ब्रिटिश म्यूजीअम र भीएन्डएजस्ता संस्थामा भएका वस्तुसँग मिलेको अनुसन्धानकर्ताहरूले पत्ता लगाएका छन्। ,त्यतिबेला बीबीसीले कुरा गरेकी एक महिला पनि केही आभूषणहरू चिन्ने काम संलग्न भएकी छन्। ,क्याम्बोडियाका तानाशाह नेता हुन सेनले फिर्ता गरिएको सङ्ग्रहको स्वागत गर्नेछन्। ,आगामी जुलाई महिनामा क्याम्बोडियामा निर्वाचन हुन लागेको छ। हुन सेनको सत्तारूढ दलले विपक्षीहरूलाई निस्तेज बनाइसकेको छ र उसले लन्डनबाट प्राचीन सामग्री फिर्ता भएको घटनालाई जनताका पक्षमा काम गरेको उदाहरणको रूपमा प्रस्तुत गर्न सक्छ। ,राजनीतिमा जे भए पनि सर्वसाधारण क्याम्बोडियाली नागरिकहरू देशबाट लुटिएका सामानहरू फिर्ता होऊन् भन्ने चाहन्छन्। दशकौँसम्म बाकसमा थुपारिएका यी सामग्रीहरू चाँडै क्याम्बोडियाको राजधानी प्नोम पेनमा गरिने प्रदर्शनीमा देख्न पाइनेछ।,नेपालबाट किन चोरी हुन्छन् देवीदेवताका मूर्तिहरू?,2023 बीबीसी। अन्य वेबसाइटका सामग्रीहरूका लागि बीबीसी जिम्मेवार छैन।, "
https://www.bbc.com/nepali/articles/cd1ydlneev4o,"सन्दीप लामिछाने यूएईमा हुने खेलमा सहभागी हुन जान अनुमति मागिएको निवेदन र महान्यायाधिवक्ताको कार्यालयको निवेदनमाथि आइतवार कुनै निर्णय हुन सकेन। मुद्दा नटुङ्गिएकाले यसलाई ""हेर्दाहेर्दैमा राखिएको"" सर्वोच्च अदालतका प्रवक्ता विमल पौडेलले बताए।","""आज सुनुवाइ सकिएन। त्यसैले लामिछानेको मुद्दालाई हेर्दाहेर्दैमा राखिएको हो,"" उनले भने। ,लामिछानेको निवेदनमाथि सोमवार निर्णय हुने उनका अधिवक्ता सरोज घिमिरेले जिकिर गरे। ,""यूएईमा हुने खेलमा सहभागी हुन अनुमतिका लागि दिइएको निवेदन र महान्यायाधिवक्ताको कार्यालयको तर्फबाट दायर निवेदन दुवैलाई सँगै राखेर पेस गरिएको थियो तर निर्णय हुन सकेन। यस मुद्दाको भोलि टुङ्गो लाग्न सक्छ,"" घिमिरेले भने।,न्यायाधीशहरू सपना प्रधान मल्ल र कुमार चुडालको संयुक्त इजलासले ती निवेदनहरूमाथि सुनुवाइ सुरु गरेको हो।,योसँगै नेपाली टोलीका पूर्व कप्तान लामिछानेले एक दिवसीय विश्वकप छनौट अन्तर्गत यूएईमा हुने लीग-२ शृङ्खलाको पहिलो खेल खेल्न पाउने छैनन्। उक्त मुद्दालाई अग्राधिकार दिएर बन्द इजलासमा सुनुवाइ गरिएको थियो।,यसअघि लामिछानेलाई यूएईमा हुने खेलमा सहभागी हुन जान अनुमति मागिएको निवेदन र उनलाई धरौटीमा रिहा गर्ने निर्णय बदर गर्न माग गर्दै महान्यायाधिवक्ताको कार्यालयले दायर गरेको निवेदन सँगै राखेर आइतवार पेस गर्न न्यायाधीश ईश्वरप्रसाद खतिवडाको एकल इजलासले आदेश दिएको थियो।,यूएईमा यसै साताबाट आईसीसी विश्वकप लीग-२ शृङ्खला सुरु हुँदै छ।,तर सर्तसहित उनलाई रिहा गर्ने पाटन अदालतको आदेशलाई चुनौती दिँदै महान्यायाधिवक्ताको कार्यालयबाट सर्वोच्च अदालतमा दायर गरिएको निवेदन शुक्रवार हेर्न नभ्याइनेमा राखिएको थियो।,अदालतको आदेशकै कारण नेपाल क्रिकेट सङ्घले उनलाई यूएई शृङ्खलाका लागि राष्ट्रिय टोलीमा लामिछानेको समावेश नगर्ने निर्णय लिएको थियो। नेपाली टोली शनिवार यूएई गएको छ।,यूएईमा नेपाल, यूएई र पपुवा न्यूगिनी सम्मिलित शृङ्खला सोमवारबाट सुरु हुनेछ।,यसअघि अघिल्लो साता काठमाण्डूमा सम्पन्न आईसीसी विश्वकप लीग-२ शृङ्खलामा चार वटा खेलमा लामिछानेले १३ विकेट लिएका थिए।,क्रिकेटर लामिछानेले बिहीवार मात्र आफू यूएईमा हुने शृङ्खलामा सहभागी हुन पाऊँ भन्दै निवेदन दिएका थिए।,टोलीको प्रदर्शनमा महत्त्वपूर्ण भूमिका खेल्न सक्ने भएकाले उनलाई आफ्नो जिम्मेवारीमा यूएई पुर्‍याएर ल्याउने भन्दै नेपाल क्रिकेट सङ्घले समेत अग्रसरता लिएका विवरण आएका छन्।,राष्ट्रिय क्रिकेट टोलीका कप्तान रहेका बेला एक नाबालिगलाई बलात्कार गरेको अभियोग लागेका लामिछानेलाई प्रहरीले हिरासतमा राखेर अनुसन्धान थालेको थियो।,तर गत पुस २८ गते पाटन उच्च अदालतले २० लाख रुपैयाँ धरौटी लिई उनलाई तारेखमा रिहा गरिदिएको थियो।,न्यायाधीशहरू ध्रुवराज नन्द र रमेश ढकालको इजलासले उनलाई तारेखमा छोड्ने आदेश दिँदा उल्लेख गरिएका थुप्रै बुँदाहरूमध्ये एउटामा लामिछानेलाई मुद्दाको छिनोफानो नभएसम्म विदेश जान रोक लगाइएको थियो।,लामिछाने उक्त प्रतिबन्धात्मक बुँदा हटाउन माग गर्दै सर्वोच्च अदालतमा पुगेका हुन्।,लामिछानेलाई विदेश जाने मात्र नभएर काठमाण्डू उपत्यका छाड्नुपरेको खण्डमा समेत काठमाण्डू छोड्ने र फर्केर आउने मिति खुलाएर जिल्ला प्रहरी परिसरमा लिखित जानकारी दिनुपर्ने आदेश दिइएको थियो।,लामिछाने उक्त प्रतिबन्धात्मक बुँदा हटाउन माग गर्दै सर्वोच्च अदालतमा पुगेका हुन्।,प्रहरीका अनुसार पीडित भनिएकी किशोरी १७ वर्षकी छन् र उनले आफन्तको सहयोगमा गत भदौ २१ गते काठमाण्डूको गौशाला प्रहरी कार्यालयमा उजुरी दिएकी थिइन्।,जिल्ला अदालतले लामिछानेविरुद्ध पक्राउ पुर्जी जारी गरेपछि गत भदौ २३ गते नेपाल क्रिकेट सङ्घको कार्य सम्पादन समितिले उनलाई राष्ट्रिय क्रिकेट टोलीबाट निलम्बन गरेको थियो।,नेपालमा उजुरी दर्ता हुँदा उनी क्यारिबीअन लीग खेल्न जमैकामा थिए।,आरोपहरू सार्वजनिक भएपछि उक्त लीगलाई बीचमै छाडेर केही समय सम्पर्कविहीन भएका लामिछाने त्यसको केही समयपछि नेपाल फर्केका थिए।,प्रहरीले सन्दीप लामिछाने निर्धारित समयभित्र नेपाल नआएपछि उनी विरुद्ध इन्टरपोलमार्फत् सूचना पनि जारी गरेको थियो।,त्यसपछि सन्दीपले पहिलो पटक फेसबुक स्ट्याटस लेख्दै आफूलाई फसाइएको र त्यस विरुद्ध कानुनी लडाइँ लड्ने जनाएका थिए।,लामिछाने सन् २०२१ को डिसेम्बरमा नेपालको कप्तानमा नियुक्त भएका थिए।,उनी पहिलो पटक सन् २०१९ मा क्यारिबीअन प्रीमिअर लीग (सीपीएल) को खेलाडी बोलकबोल प्रक्रिया (अक्शन) मा महँगो मूल्यमा सकारिएका थिए।,उनले भारत, क्यारिबीअन, अस्ट्रेलिया, अफगानिस्तान, बाङ्गलादेश र पाकिस्तानका लीगमा खेलेका थिए।,2023 बीबीसी। अन्य वेबसाइटका सामग्रीहरूका लागि बीबीसी जिम्मेवार छैन।, "
https://www.bbc.com/nepali/news-64717347,एउटा क्षुद्रग्रह उत्तरी फ्रान्स र दक्षिणी इङ्गल्यान्डको आकाश उज्यालो बनाउँदै झर्‍यो। ,"त्यसमा चासो भएका कैयौँ  मानिसहरूले तारा झरेको जस्तो देखिएको उक्त दृश्य आफ्ना क्यामरामा गत साता सोमवार जीएमटी ०३:०० बजे खिचेका थिए। ,यस पटक वैज्ञानिकहरूले क्षुद्रग्रह खस्न लागेको कुरा पहिल्यै बताइसकेका थिए। त्यसरी घोषणा गरिएको यो सातौँ घटना हो। ,हेर्नुहोस् एक भिडिओ। ,2023 बीबीसी। अन्य वेबसाइटका सामग्रीहरूका लागि बीबीसी जिम्मेवार छैन।, "
https://www.bbc.com/nepali/articles/c72mvy20v81o,"बीस वर्ष पहिले एलेक्स रत्नसोथीले आफ्नो परिवारसमक्ष आफू ""अहिलेसम्मको सबैभन्दा साहसिक यात्रा""मा जान लागेको बताएका थिए। उनी यात्रामा निस्केपछि उनको परिवारले कहिल्यै उनको खबर पाएनन्।","एसेक्सको ग्रेज सहरका २३ वर्षीय उनी सन् २००३ मा नै घर फर्कने ठानिएको थियो।,सन् २००३ को फेब्रुअरीमा उनले एक महिना लामो सगरमाथा आधार शिविरतर्फको पदयात्रामा रहँदा आफू केही दिन सम्पर्कमा नहुने कुरा इमेलमार्फत् बताए।,आफ्नो परिवारका लागि उनले अन्तिम सन्देशमा लेखेका थिए: ""तपाईँहरूले सोचेभन्दा छिट्टै फर्कनेछु।"",तर उनी कहिल्यै फर्किएनन्।,सन् २००३ को जुलाई, एलेक्सको २४ ‍औँ जन्म महिनामा उनकी दिदी डा. अन्ना क्रोजियर र उनका जेठा दाजु डा. जोएल रत्नासोथी बिदा मिलाएर नेपाल आए। त्यति बेला उनीहरूले आफ्नो भाइको जुत्तासहित सबै कुरा लुटिएको थाहा पाए। त्यसपछि उनी हराएको देखिन्छ।,दुई दशकपछि, उनीहरूका बुबाको स्वास्थ्य बिग्रँदै गएको छ। र, अचानक आफ्नो भाइबारे जानकारी पाउन ""आवश्यक महसुस भएको"" डा. क्रोजियर बताउँछिन्।,एलेक्स र उनकी दिदी,एक साता अघिसम्म क्रोजियरले आफ्नो बेपत्ता भाइको मृत्यु भएको अनुमान गरेकी थिइन्।,तर, उनी बेपत्ता भएको २० औँ वर्ष पुग्न लाग्दा क्रोजियरले भाइलाई खोज्न १० महिना नेपालमा बिताएकी थिइन्। उनले त्यति बेला आफूले गरेका टिपोटहरू हेरिन्।,अहिले उनले आफ्नो भाइले नभेटिन चाहेको अनुमान गरेकी छिन्।,""मैले उसको निधन भयो होला भन्ने ठानेको थिएँ वा उसले हामीलाई सम्पर्क गर्थ्यो- तर अहिले मलाई लाग्छ ऊ लुटिएपछि निकै डरायो होला,"" चेल्म्सफोर्डमा रहेकी उनले भनिन्।,एक व्यक्तिले उनीहरूलाई एलेक्सले स्वयंलाई एक होस्टलको कोठामा थुनेको देखेको बताएका थिए। ती व्यक्तिलाई विश्वास गर्दा एलेक्स ""स्पष्ट रूपमा निकै तनावमा रहेको"" हुनसक्ने उनले बताइन्।,एलेक्स अहिले उमेरले ४४ वर्षको हुने थिए। यी तमाम वर्षहरूमा कुनै पनि वार्षिकोत्सव, जन्मदिन र अन्य पारिवारिक अवसरहरूमा उनलाई सधैँ परिवार र साथीभाइहरूले सम्झिरहे।,""हामीलाई हाम्रो रूखको एउटा हाँगा भाँचिएजस्तो लाग्छ,"" डा क्रोजियर भन्छिन्।,""उसको ४० औँ जन्मदिनमा हामी सबैले एक अर्कालाई भेट्यौँ, त्यो क्षण निकै पीडादायी थियो। परिस्थिति दुःखद थियो किनकि त्यहाँ ऊ थिएन।,एलेक्स आफ्नो परिवारसँग,सामाजिक सञ्जालमा अपिल गरिने समय अगावै, सन् २००३ मा अहिले ४७ वर्ष पुगेकी डा. क्रोजियर र उनका ४६ वर्षीय भाइ डा. जोएल रत्नासोथीले स्थानीय पद प्रदर्शकको सहयोगमा आफ्नो भाइका पाइलाहरू पच्छ्याएका थिए।,केही साताको खोजीपछि उनीहरूले आफ्नो भाइसँग भएको पैसा र अन्य सम्पत्ति लुटिएको थाहा पाए। तर राहदानी भने दुबईका लागि हवाई यात्राको व्यवस्थापन गर्न खोज्दा एक ट्राभल एजेन्सीमा छोडेका थिए।,“एक सातादेखि म हरेक दिन उसको बारेमा सोचिरहेकी छु...मलाई ऊ काठमाण्डू फर्किएर दुबई जाने तयारी गरेको याद आयो। ऊ त्यो डकैतीबाट बचेको थियो भने अहिले के गर्दै होला? कहाँ छ होला?"",उनको भाइलाई लुटेराहरूले निशाना बनाएको हुनसक्ने डा. क्रोजियरको ठम्याइ छ। किनकि उनी यात्रामा ""एक्लो रहेकाले” “कमजोर भएको” उनको विश्वास छ। जसका कारण ""ऊ मानसिक रूपमा खलबलिएको” हुनसक्ने उनले ठानेकी छन्।,उनको नेपाल भ्रमण कम्प्युटर विज्ञानमा स्नातक गर्दै गर्दाको एक वर्ष लामो यात्राको एक अंश थियो।,क्रोजियरले आफ्नो भाइको बारेमा जानकारी खोज्न १० महिना नेपालमा बिताइन्। उनले स्थानीयवासीहरू सँग कुरा गरिन्, आफ्नो भाइ नेपालको अरुण उपत्यका पुगेको निश्चित भयो र सन् २००३ को अप्रिल महिनाको सुरुवातमा काठमाण्डू फर्किइन्।,उनले दुबईका लागि हवाई यात्राको टिकट बुक गर्न खोजेका थिए तर त्यसपछि उनी बेपत्ता भए।,उनी भन्छिन्, ""हामीले उसलाई भेटेनौँ"" भन्ने सत्य स्विकारेर घर फर्कनु परेको क्षण ""वास्तवमै भयावह"" थियो।,एलेक्स आफ्नो परिवारसँग,उनीहरूका बुबा एन्थोनीको स्वास्थ्य बिग्रँदै जाँदा, उनीहरूसँग अन्तिम सम्पर्क भएको २० वर्ष पछि उनको भाइबारे अनुत्तरित प्रश्नहरूको जबाफ खोज्न ""अचानक जरुरी"" लागेको डा. क्रोजियर बताउँछिन्।,""भाइको अवस्थाबारे थाहा नपाई बुबा बित्नु भयो भने त्यो निकै पीडादायी र हृदय विदारक हुनेछ।"",""मलाई आशा छ ऊ जीवित छ। बरु हामीलाई सीधै सम्पर्क गर्नु पर्दैन। तर, आफू जीवित रहेको जानकारी देओस्। विशेष गरी बुबाको लागि।"",आमासमेत हुनुले डा. क्रोजियरलाई भाइ हराउनुबारे फरक दृष्टिकोण दिएको छ।,""यो सबैले यथार्थमा तपाईँका लागि जीवनमा के महत्त्वपूर्ण छ भनेर महसुस गराउँछ र कदर गर्न सिकाउँछ। सबैभन्दा महत्त्वपूर्ण कुरा आफ्ना सन्तान सुरक्षित हुनु हो। अरू सबै कुरा गौण हुन्।“,""ऊ हराउनुले परिवारमा सबैलाई गाह्रो बनाएको छ।“,डा. क्रोजियर आफ्नो भाइलाई देखेका वा उनी हराउनुबारे जानकारी हुन सक्ने जो कोहीसँग कुरा गर्न चाहन्छिन्।,मानिसहरूले उनको शरीरको पछिल्लो भागमा रहेको ठूलो चिनियाँ ड्र्यागन ट्याटुजस्ता विवरणबाट पहिचान गर्नसक्ने उनी बताउँछिन्।,""मेरा केही आशा जीवित छ,"" उनी भन्छिन्। ""तपाईँहरूले पनि कहिलेकाहीँ हराएको मान्छे वर्षौँपछि भेटिएको कथा सुन्नुहन्छ नि।"",2023 बीबीसी। अन्य वेबसाइटका सामग्रीहरूका लागि बीबीसी जिम्मेवार छैन।, "
https://www.bbc.com/nepali/news-64741506,"सिरियामा भूकम्पले भत्किएको एउटा घरको भग्नावशेषमा आमा र अन्य आफन्तको शवसँगै सालनालसहित फेला परेकी एक बालिकालाई उनका आफन्तले धर्मपुत्री बनाएका छन्। ,अनि यो पनि","ती बालिकालाई जीवितै उद्धार गरिएको दृश्य र समाचारले विश्वभरि ठूलो चर्चा पाएको थियो। त्यसपछि उनलाई पाल्ने इच्छा विश्वभरिका हजारौँ मानिसले व्यक्त गरेका थिए। ,परिवारका सबै सदस्यको मृत्यु भएको तर उनी जीवित फेला परेको हुनाले अधिकारीहरूले उनको नाम सुरुमा 'अया' राखिदिएका थिए। अरबी भाषामा त्यसको अर्थ चमत्कार भन्ने हुन्छ।,उनका नयाँ अभिभावकले ती बालिकीकी आमाको सम्झनामा उनको नाम अफ्रा राखेका छन्। ,अफ्राकी दिवङ्गत आमा र धर्मआमा हलाबीच रगतको साइनो थियो। डीएनए परीक्षण गर्दा त्यो पुष्टि भएपछि हला र उनका पति खलिलले उनलाई लालनपालन गर्ने अनुमति पाएका हुन्। ,विनाशकारी भूकम्प जाँदा हला पनि गर्भवती थिइन्। उनले तीन दिनपछि छोरी पाइन्। उनका अरू छोराछोरी पनि छन्। ,खलिल र हलाको घर पनि भूकम्पमा भत्किएको थियो। अहिले उनीहरू आफन्तको घरमा शरण लिइरहेका छन्। ,हेर्नुहोस् यो भिडिओ। ,2023 बीबीसी। अन्य वेबसाइटका सामग्रीहरूका लागि बीबीसी जिम्मेवार छैन।, "
https://www.bbc.com/nepali/articles/clednqy6l3xo,नेपालमा वैदेशिक रोजगारीमा जाने व्यक्तिहरूमा देखिएका आत्महत्या गर्ने प्रवृत्तिप्रति विज्ञहरूले चिन्ता व्यक्त गरेका छन्। ,"साङ्केतिक तस्वीर ,
,करिब डेढ दशकको अवधिमा वैदेशिक रोजगारीका क्रममा झन्डै साढे दश हजार जनाभन्दा बढी श्रमिकले ज्यान गुमाएको सरकारी प्रतिवेदनमा उल्लेख छ। 
,त्यसमध्ये करिब १२.७५ प्रतिशतको मृत्यु आत्महत्याका कारण भएको तथ्याङ्क छ। 
,सरकारी अधिकारीहरूले आफूहरूले गन्तव्य देशका सरकारहरूलाई श्रमिकको सुरक्षामा ध्यान दिन बारम्बार ध्यानाकर्षण गराइरहेको भए पनि अपेक्षा गरेअनुसार परिणाम प्राप्त नभइसकेको बताउँछन्। 
,तर श्रम र मानसिक स्वास्थ्य मामिलाका विज्ञहरूले श्रमिकहरूका मानसिक स्वास्थ्यसम्बन्धी चुनौतीहरू सम्बोधनका लागि थप कदमहरू चालिनुपर्नेमा जोड दिएका छन्।
,नेपाल लेबर माइग्रेशन रिपोर्ट सन् २०२२ का अनुसार पछिल्लो १४ वर्षमा १०,६६६ श्रमिकले वैदेशिक रोजगारीका क्रममा ज्यान गुमाएका छन्। तीमध्ये १०,४०० भन्दा बढी पुरुष रहेको तथ्याङ्क छ। 
,श्रम मन्त्रालयले निकालेको उक्त प्रतिवेदनले खाडी देश तथा मलेशियामा श्रमिकहरूको मृत्यु हुनुको एउटा प्रमुख कारण आत्महत्यालाई मानेको छ। 
,उक्त प्रतिवेदनका अनुसार १४ वर्षको अवधिमा १,१८७ नेपाली श्रमिकहरूको मृत्युको कारण आत्महत्या रहेको छ। 
,एउटा अध्ययनलाई उद्धृत गर्दै प्रतिवेदनमा जनाइएअनुसार चिन्ता, निराशा, क्षयरोग, दुर्घटना र चोटपटक, टाउको दुख्नु अनि आत्महत्याको प्रयासलाई खाडी देशमा काम गर्ने पुरुषहरूको प्रमुख स्वास्थ्य जोखिमका रूपमा उल्लेख गरिएको थियो। 
,तथ्याङ्कले सन् २०१९-२० देखि सन् २०२१-२२ सम्म नेपाली श्रमिकहरूको आत्महत्याको आँकडा पनि प्रस्तुत गरेको छ जसमा तीन वर्षको अवधिमा सबैभन्दा धेरै ८० जना श्रमिकले मलेशियामा आत्महत्या गरेको पाइएको थियो। 
,त्यसपछि साउदी अरेबियामा ७८, कतारमा ५० र यूएईमा ५८ नेपाली कामदारले आत्महत्या गरेको उल्लेख गरिएको छ। ,
,नेपाली कामदारमाझ लोकप्रिय अरू श्रम गन्तव्यहरू कुवेत, बहरेन, ओमान र दक्षिण कोरियामा पनि त्यस्ता घटनाहरू भएका जनाइएको छ। ,श्रम मामिलासम्बन्धी एकजना विज्ञ गणेश गुरुङ वैदेशिक रोजगारीमा जाने श्रमिकहरूको बढ्दा आत्महत्या गर्ने प्रवृत्ति सम्बोधन गर्न सरकारले नगन्य प्रयास गरेको ठान्छन्। 
,उनले भने, “कामदारहरू विदेश जानुअघिको प्रणालीमा हाम्रो संरचनागत सुधार आवश्यक भइसकेको छ। जानुभन्दा अघि दिइने तालिम र अभिमुखीकरणमा हामीले मानसिक स्वास्थ्य समस्याका लक्षणहरू के के हुन् भन्ने कुरा सिकाउनुपर्छ। आफू र आफ्ना साथीभाइलाई लक्षण देखियो भने चिकित्सकहरूलाई भन्नुपर्छ भनेर समेत उनीहरूलाई जानकारी गराउनुपर्छ।”
,गुरुङका अनुसार विभिन्न देशमा खटिने श्रम सहचारीलाई पनि यो विषयमा तालिम दिनु आवश्यक छ। 
,उनी भन्छन्, “हरेक देशका राजदूतावासमा श्रम सहचारीहरू छन् उनीहरूलाई पनि तालिम दिन सकियो र उनीहरूले पनि कामदारका यस्ता समस्या हल गर्ने उपाय उनीहरूलाई बताउन सके भने आत्महत्याको दर कम गर्न सकिन्छ।”
,श्रम, रोजगार तथा सामाजिक सुरक्षा मन्त्रालयका प्रवक्ता डण्डुराज घिमिरे नेपाल सरकारले श्रम गन्तव्य देशहरूसँग नेपाली कामदारहरूका लागि सुरक्षित कार्यस्थल सुनिश्चित गर्न दबाव दिइरहेको बताउँछन्। 
,उनले भने, “सहज अवस्था हुँदा हुँदै वैदेशिक रोजगारीमा गएका व्यक्तिहरूले यहाँको भन्दै निक्कै सङ्घर्ष गर्नुपर्ने अवस्था खेप्दा डिप्रेशनमा गएको पाइन्छ। हामीले कतिपय अवस्थामा उपचारका लागि पनि कुरा उठाएका छौँ।” 
,नेपालसहितका देशहरूको दबावका कारण खाडी देशहरूले कामदारलाई रोजगारदाता परिवर्तन गर्न प्रतिबन्ध लगाउने कफाला प्रणाली अन्त्य गरेको र त्यो पनि महत्त्वपूर्ण सुधार भएको उनको भनाइ छ। 
,कतारसहित केही देशहरूले उन्मुलन गरेको घोषणा गरेको भएपनि त्यसको कार्यान्वयन फितलो रहेको काउन्सिल अन फरेन रिलेसन्स नामक एउटा अनुसन्धान संस्थाले प्रकाशित गरेको लेखमा उल्लेख गरिएको छ। 
,
,प्रवक्ता घिमिरेले थपे, “केही दिनअघि हामीले मलेशिया सरकारलाई प्रवेशाज्ञा नभएका तर निर्दोष मानिसहरूलाई तपाईँहरूले उपचारको सेवा समेत दिईरहनुभएको छैन। यस्तो व्यवहार एकदमै क्रूर हो भनेर हामीले भन्दा उहाँहरूले मानवीय व्यवहार गर्छौँ। उपचार हुन्छ भन्नुभएको छ।”
,उनका अनुसार नेपाल सरकारले श्रमिकले बेहोरिरहेका यी चुनौतीबारे निरन्तर आवाज उठाएको छ।  
,उनी भन्छन्, “हामीले निरन्तर दबाव दिँदा पनि उल्लेख्य रूपमा सुधार भएको अवस्था होइन।”,त्रिभुवन विश्व विद्यालय शिक्षण अस्पतालका मानसिक स्वास्थ्य प्रमुख डा. सरोज ओझा वैदेशिक रोजगारीमा जाने व्यक्तिहरूमा चेतना अभिवृद्धि गर्नुपर्ने र उनीहरूलाई आत्महत्या रोकथामका लागि स्थापना गरिएका हटलाइनहरूमा पहुँच हुने कुरा सुनिश्चित गर्नुपर्ने बताउँछन्। 
,उनले भने, “एउटा सानो सन्देशले मात्रै पनि आत्महत्या नियन्त्रणमा मद्दत पुर्‍याउँछ। विदेशमा पनि कामदारहरूले व्यावसायिक मनोपरामर्श सेवामा पहुँच कायम गर्नसक्ने व्यवस्था गर्नुपर्छ।”  
,उनका अनुसार अहिले कतिपय निजी सेवा प्रदायकहरूले अनलाइनमार्फत्‌ त्यस्तो परामर्श लिनसक्ने व्यवस्था मिलाएका छन्। ,
,तर उनको विचारमा सोझै कामदारहरूले सहयोग उपलब्ध गराउनसक्ने हटलाइनहरूमा सम्पर्क गर्नसक्ने व्यवस्था मिलाउनु जरुरी छ। 
,डा. ओझाले थपे, “मनोविज्ञान कमजोर हुने अवस्थालाई रोक्न सकिन्छ। यसलाई मानसिक रोग हो भन्ने हिसाबले हेर्नु हुँदैन। जनचेतनाको अभावले अहिले मानिसहरू आजीवन औषधि खानुपर्छ भन्ने ठान्छन्, तर त्यो सही होइन।”
,उनले दमकल लगायत आपत्कालीन सेवाहरूमा सहजै सम्पर्क गर्न सकिएको जस्तै हटलाइनहरू आत्महत्या नियन्त्रणका लागि पनि स्थापना गरिनुपर्नेमा जोड दिए। 
,त्यसबाहेक कार्यस्थल मानसिक स्वास्थ्य मैत्री हुने कुरा सुनिश्चित गर्न पहल गरिनुपर्ने पनि विज्ञहरू बताउँछन्।
,दशौँ लाख नेपालीहरू खाडी र मलेशियासहित विभिन्न देशहरूमा वैदेशिक रोजगारीमा गएका छन्।,उनीहरूले पठाउने रेमिट्यान्सले नेपालको कुल गाह्रस्थ उत्पादनको लगभग एक चौथाइ हिस्सा ओगट्ने गरेको अध्ययनहरूले देखाएका छन्।,2023 बीबीसी। अन्य वेबसाइटका सामग्रीहरूका लागि बीबीसी जिम्मेवार छैन।, "
https://www.bbc.com/nepali/articles/c51e2l0q7n2o,,"पुटिनले २० वर्ष देखि रुसमा शासन गरिरहेका छन्,सरकारी स्वामित्वको रुसी टेलिभिजनमा तीन वर्ष अघि सुनेको एउटा कुरा म सम्झिरहन्छु।,त्यसबेला रुसीहरूलाई संविधानमा गरिएको परिवर्तनलाई समर्थन गर्न आग्रह गरिएको थियो जसले भ्लादिमिर पुटिनलाई अर्को १६ वर्षसम्म सत्ता सम्हाल्ने ढोका खुला गरिदिने थियो।,सर्वसाधारणहरूलाई मनाउनका लागि समाचार वाचकले राष्ट्रपति पुटिनलाई विश्वव्यापी अशान्तिको आँधीबेहरीकाबीच राम्रोसँग रुसी पानीजहाज हाँकिरहेका कप्तानका रूपमा चित्रण गरेका थिए।,''रुस स्थिरताको स्वर्ग हो, सुरक्षित स्थल हो,'' उनले भने। ''पुटिन नभएको भए हाम्रो अवस्था कस्तो हुने थियो?'',सन् २०२२को फेब्रुअरी २४ तारिखमा भने क्रेमलिनका कप्तानले आफैले बनाएको आँधीमा यात्रा थाले। ,युक्रेनमाथि पुटिनले थालेका  आक्रमणले रुसको छिमेकी राष्ट्रमा मृत्यु अनि विनाश निम्त्याएको छ। उक्त युद्धका कारण ठूलो सङ्ख्यामा रुसका सैन्य अधिकारीहरूले पनि ज्यान गुमाएका छन्। कतिपयले मारिएका  रुसी सैनिकहरूको सङ्ख्या हजारौँ हुनसक्ने आकलन गरेका छन्।,रुसी सेनामा लाखौँ सर्वसाधारणलाई सामेल हुन बाध्य पारिएको छ भने रुसमा बन्दी बनाइएकाहरू (ज्यान मारेको मुद्दामा दोषी ठहर गरिएकाहरू सहित)लाई समेत युक्रेन युद्धमा होमिनका लागि भर्ती गरिएको छ।,युद्धले विश्वभर ऊर्जा र खाद्यान्नको मूल्यमा प्रभाव पारेको छ र यसले युरोप अनि विश्वव्यापी सुरक्षालाई खतरामा पारेको छ।,र यी सबै समस्याहरू निकै विशाल छन्।,रुसका राष्ट्रपतिले आखिर किन युद्धको बाटो अनि भूगोल जित्ने मार्ग तय गरे?,‘‘रुसमा सन् २०२४को राष्ट्रपतीय निर्वाचन नजिकिँदै गएको छ,’’ राजनीतिक विश्लेषक एक्याटरीना सुलमन  भन्छिन्।,‘‘उक्त मतदान भन्दा दुई वर्ष अघि [क्रेमलिन] केही घटनामा विजयी हुन चाहन्थ्यो। सन् २०२२मा उनीहरूले त्यो लक्ष प्राप्त गर्ने थिए। सन् २०२३मा समस्याले भरिएको सागरमा सबल रूपमा पानीजहाजको कप्तानी सम्हाल्ने मात्र नभएर नयाँ अनि समृद्ध तट तर्फ डोराउने कप्तान पाउनुमा रुसीहरू कति भाग्यमानी थिए भन्ने कुरा उनीहरू महसुस गराउन चाहन्थे। त्यसपछि सन् २०२४मा सर्वसाधारणले मतदान गर्ने थिए। यस्तो अवस्थामा के गलत हुन सक्थ्यो र?’’,तपाईँका योजनाहरू गलत धारणा र गलत गणनाहरूमा आधारित छन् भने तपाईँ सम्पूर्ण रूपमा गलत हुनसक्ने सम्भावना पर्याप्त रहन्छ।,क्रेमलिनले उसको ‘‘विशेष सैन्य कारबाही’’ निकै तीव्र गतिमा सम्पन्न हुने अपेक्षा गरेको थियो। केही सातामै युक्रेन फेरि आफ्नो प्रभावमा पर्ने उसले अपेक्षा गरेको थियो। ,पुटिनले युक्रेनको प्रतिरोध गर्नसक्ने क्षमता अनि किएभलाई समर्थन गर्ने पश्चिमा राष्ट्रहरूको  प्रतिबद्धतालाई निकै कम आँकेका थिए।,यद्यपि रुसका नेताले आफूले युक्रेनमाथि आक्रमण गरेर गल्ती गरेको स्वीकार गरेका छैनन्। पुटिनको तरिका भनेको डटिरहने, युद्ध चर्काइरहने अनि खतरा बढाइरहने हो।,र यसले दुई वटा मुख्य प्रश्न उब्जाउँछ: एक वर्ष भइसकेको युद्धको अवस्थालाई भ्लादिमिर पुटिनले कसरी हेरेका छन् अनि युक्रेनमा उनको नयाँ रणनीति के हुने छ?,यो साता भएका गतिविधिले त्यसबारे हामीलाई केही सङ्केत दिएका छन्।,यसै साता राष्ट्रका नाममा उनले गरेको सम्बोधन पश्चिमा राष्ट्र विरोधी अभिव्यक्तिले भरिएको थियो। युक्रेन युद्धका लागि उनले अमेरिका र नेटोलाई दोष लगाउन जारी राखेका छन्। रुसलाई भने उनले निर्दोष पक्षका रूपमा चित्रण गरिरहेका छन्।,अमेरिका र रुसबीचको ‘न्यू स्टार्ट’ भनिने अस्त्र घटाउने सम्बन्धी एक रणनीतिक सन्धिबाट आफ्नो सहभागिता रद्द गर्ने पुटिनको निर्णयले युक्रेन युद्धबाट पछि नहट्ने वा पश्चिमा राष्ट्रहरूसँगको गतिरोध अन्त्य गर्ने उनको कुनै मनसाय नभएको देखाएको छ।,‘‘प्रतिरोधको सामना गर्नु नपरे उनी जतिसक्दो अघि बढी नै रहने छन्,’’ राष्ट्रपति पुटिनका पूर्व आर्थिक सल्लाहकार आन्ड्रेइ इलेरियोनोभ भन्छन्। ‘‘उनलाई रोक्न सैन्य प्रतिरोध बाहेक अन्य कुनै बाटो छैन।’’, के पुटिनसँग शान्ति वार्ता गर्न सम्भव छ?,‘’जो कसैसँग पनि वार्तामा बस्न सम्भव छ,’’ इलेरियोनोभ भन्छन्। ‘’तर पुटिनसँग बसेर उनीसँग सम्झौता गरेको हामीसँग ऐतिहासिक रेकर्ड छ।‘’,‘‘पुटिनले ती सबै दस्ताबेजका प्रावधानहरू उल्लङ्घन गरे। स्वतन्त्र राष्ट्रहरूको राष्ट्र मण्डल गठन सम्बन्धी सम्झौता, रुस र युक्रेनबीचको द्विपक्षीय सम्झौता, रुस र युक्रेनको अन्तर्राष्ट्रिय मान्यता प्राप्त सीमाबारे सन्धि, संयुक्त राष्ट्रसङ्घको बडापत्र, सन् १९७५को हेल्सिन्की ऐन,  द बुडापेस्ट मेमोरेन्डम (ज्ञापनपत्र) लगायत। त्यस्तो कुनै दस्ताबेज नै छैन जसको उनले उल्लङ्घन गरेका छैनन्।’’,राष्ट्र प्रमुखका रूपमा उनका सुरुवाती वर्षहरूमा पुटिनले नेटोलाई खतराको रूपमा हेरेका थिएनन्। सन् २०००मा उनले रुस उक्त सैन्य गठबन्धनको सदस्य बन्न सक्ने कुरालाई समेत नकारेका थिएनन्।,दुई वर्ष पछि नेटोमा सामेल हुने युक्रेनको अभिप्रायबारे प्रतिक्रिया माग्दा पुटिनले भनेका थिए: ""युक्रेन एक सार्वभौम राज्य हो र आफ्नो सुरक्षा कसरी सुनिश्चित गर्ने भन्ने कुरा आफैले छनौट गर्ने उसलाई अधिकार छ ..."" उनले उक्त मुद्दाले मस्को र किएभबीचको सम्बन्धलाई धूमिल नपार्ने कुरामा जोड दिएका थिए।,गत मङ्गलवार पुटिनले राष्ट्रका नाममा सम्बोधन गरेका थिए,सन् २०२३मा आइपुग्दा पुटिन निकै भिन्न पात्र बनेका छन्।,उनका भाषण अनि टिप्पणीहरू सुन्दा आफू कुनै आकार वा स्वरूपमा रुसी साम्राज्य पुनः निर्माण गर्नका लागि जन्मिएको उनले विश्वास गर्ने गरेको भान हुन्छ।,तर त्यसको रुसले कति मूल्य चुकाउनुपर्छ त?,राष्ट्रपति पुटिनले कुनै बेला देशमा स्थायित्व ल्याएका कारण प्रतिष्ठा कमाए। त्यो सैनिकहरूको बढ्दो सङ्ख्या, परिचालन र आर्थिक प्रतिबन्धहरूको बीचमा हराएको छ। ,युद्ध सुरु भएदेखि लाखौँ रुसीहरूले देश छोडेका छन्। त्यस्तो गर्नेमा धेरै युवा, दक्ष जनशक्ति र शिक्षित मानिसहरू छन्। यस्तो जनशक्ति बाहिरिनुले रुसको अर्थतन्त्रलाई अझ बढी चोट पुर्‍याउनेछ।,अचानक भएको युद्धका कारण रुसमा हाल त्यस्ता कैयौँ समूहहरू छन् जोसँग बन्दुक छ। त्यसमा भाडाका सैनिक परिचालन गर्ने वाग्नर समूह र क्षेत्रीय बटालियन पनि समावेश छन्।,देशका सशस्त्र निकायहरूसँगको सम्बन्ध सुमधुर छैन। रुसको रक्षा मन्त्रालय र वाग्नरबीच सार्वजनिक रूपमै देखिएको मतभेदले त्यहाँका कुलिन वर्गबीचको समस्या देखाएको छ।,अस्थिरता र भाडाका सैनिक एउटा खतरनाक सम्मिश्रण हो।,""गृहयुद्धले रुसलाई अर्को दशकसम्म ढाक्ने सम्भावना छ,"" मस्कोको पत्रिका नेजाभिसिमाया गजेटाका लगानीकर्ता तथा सम्पादक कोन्स्टेन्टीन रेम्चुकोभले भने। ""त्यस्ता धेरै स्वार्थ समूहहरू छन् जसले यस्ता परिस्थितिमा सम्पत्ति पुनः वितरण गर्ने मौका भएको कुरा बुझेका छन्।"",""गृहयुद्धबाट बच्ने मौका पुटिन लगत्तै सही व्यक्ति सत्तामा आए मात्र हुनेछ। त्यस्ता व्यक्ति जसको देशका सम्भ्रान्त वर्गहरूमाथि पकड छ र परिस्थितिको फाइदा उठाउन चाहनेहरूलाई अलग गर्ने दृढता।"",सम्पादक कोन्स्टेन्टीन रेम्चुकोभ,""के रुसी सम्भ्रान्तहरूले त्यसकालागि सही पुरुष वा महिला को हुनसक्छ भनेर छलफल गरिरहेका छन्?"" मैले कोन्स्टेन्टीनलाई सोधेँ।,""चुपचाप। बत्ती निभाएर। उनीहरू यसबारे छलफल गर्छन्। उनीहरूको पक्कै आवाज हुनेछ।"",""के पुटिनलाई थाहा छ यी छलफलहरू भइरहेका छन्?"",""उनलाई थाहा छ। मलाई लाग्छ उनलाई सबै थाहा छ।"",यसै साता रुसको संसद्को तल्लो सदनका सभामुखले घोषणा गरे: ""जबसम्म पुटिन छन्, तबसम्म रुस रहन्छ।"",यो वफादारीको कथन थियो, वास्तविकता होइन।,रुस टिकी राख्नेछ – शताब्दीयौं देखि उ त्यस्तो गर्न सफल भएको छ। यद्यपि भ्लादिमिर पुटिनको भाग्य भने अब युक्रेनको युद्धको नतिजासँग अपरिवर्तनीय रूपमा जोडिएको छ।, ,2023 बीबीसी। अन्य वेबसाइटका सामग्रीहरूका लागि बीबीसी जिम्मेवार छैन।, "
https://www.bbc.com/nepali/news-64758079,ट्राफिक प्रहरीले गत आर्थिक वर्षमा मात्रै एक अर्ब ४१ करोड रुपैयाँ यातायात नियम उलङ्घन गरेको कसुरमा लगाइने  जरिवानाबाट सङ्कलन गरेको बताएको छ।,"काठमाण्डू उपत्यकामा गत आर्थिक वर्षमा मात्रै करिब ३४ करोड राजस्व सङ्कलन भएको छ। ,बढी जरिवानामा पर्नेमा सार्वजनिक सवारी साधन चालक पर्ने गरेको प्रहरीले बताएको छ। ,सबैभन्दा बढी कारबाही चाहिँ रोक्न नहुने र अड्याउन नहुने ठाउँमा सवारी साधन रोकेको कसुरमा हुने गरेको छ। ,कस्ता कस्ता कसुरमा जरिवाना हुन्छ र ट्राफिक प्रहरीले सङ्कलन गरेको रकम कहाँ जान्छ? ,हेर्नुहोस् सृजना श्रेष्ठले बनाएको यो भिडिओ।,2023 बीबीसी। अन्य वेबसाइटका सामग्रीहरूका लागि बीबीसी जिम्मेवार छैन।, "
https://www.bbc.com/nepali/articles/cv23dgl5n28o,राष्ट्रपति निर्वाचन अन्तर्गत शनिवार नेपाली कांग्रेस र नेकपा एमालेले भावी राष्ट्रपति पदमा दाबी गर्दै मनोनयन दर्ता गराएका छन्।,"गणतन्त्र स्थापना भएयता नेपालमा दुई जना राष्ट्रपति निर्वाचित भएका छन्,निर्वाचन आयोगले तोकेको अपराह्न तीन बजेसम्मको समय सीमा भित्र नेपाली कांग्रेसका वरिष्ठ नेता रामचन्द्र पौडेल र नेकपा एमालेका उपाध्यक्ष सुवासचन्द्र नेम्वाङको उम्मेदवारी परेको हो।,राष्ट्राध्यक्षका लागि हुने निर्वाचनले झन्डै दुई महिनाअघि निर्माण भएको वर्तमान सत्ता गठबन्धनको भविष्य सङ्कटतर्फ धकेलिदिएको कतिपय विश्लेषकहरूले टिप्पणी गरिरहेका छन्।,नेपाली कांग्रेसका उम्मेदवारलाई सघाउने निर्णय प्रधानमन्त्री प्रचण्डको दल नेकपा माओवादी केन्द्रले लिए लगत्तै राष्ट्रिय प्रजातन्त्र पार्टीले सरकारलाई दिएको समर्थन फिर्ता लिने निर्णय गरेको छ।,उक्त दल सरकारबाट पनि बाहिरिएको छ। यसअघि राष्ट्रिय स्वतन्त्र पार्टी पनि सरकारबाट बाहिरिएको थियो। तर उसले प्रधानमन्त्रीलाई दिएको समर्थन भने कायमै राखेको छ।,एमालेले सरकारलाई दिएको समर्थन फिर्ता लिएको छैन तर भावी राष्ट्रपतिको उम्मेदवार चयन गर्नुअघि कतिपय नेताहरूले माओवादीसँगको सहकार्य सकिएको टिप्पणी गरेका छन्।,सामाजिक सञ्जाल फेसबुकमा एमालेका नेता गोकुल बास्कोटाले सरकारमा ‘कथित वामपन्थी सहकार्य’ समाप्त भएको भन्दै एमाले अब आफ्नै लयमा अघि बढ्नुपर्ने टिप्पणी गरेका छन्।,एमाले अध्यक्ष केपी ओलीले प्रचण्डलाई प्रधानमन्त्रीमा समर्थन गर्दा आफ्नो दललाई राष्ट्रपति दिने सहमति भएको भन्दै त्यसलाई कार्यान्वयन गरिने विश्वास व्यक्त गरेका छन्।,राष्ट्रपति चुनावको परिणामले प्रचण्ड-ओली गठबन्धनको भविष्य निर्क्यौल गर्ने ठानिएको छ,निर्वाचन आयोगले राष्ट्रपति पदका उम्मेदवारहरूको मनोनयन दर्ता गर्ने समय शनिवार १० बजेदेखि ३ बजेसम्मका लागि तय गरेको थियो।,उक्त अवधिमा मनोनयन पत्र दर्ता भएका उम्मेदवारहरूको सूची शनिवार नै प्रकाशित गरिँदैछ।,शुक्रवार आयोगले राष्ट्रपति चुनावका मतदाताहरूको अन्तिम नामावली प्रकाशित गरेको थियो।,राष्ट्रिय सभा र प्रतिनिधिसभाका गरी ३३२ जना र प्रदेश सभाका ५५० जना सदस्य राष्ट्रपति पदका लागि मतदाता सूचीमा रहेका छन्। ,उम्मेदवारको विरुद्धमा उजुरी दिन १४ गते र त्यसबारेमा जाँचबुझ गरी निर्णय गर्नका लागि १५ गते सम्मको समय तोकिएको छ। ,त्यसपछि प्रकाशित हुने उम्मेदवारहरूको नामावलीबाट कसैले नाम फिर्ता लिन चाहेको खण्डमा फागुन १६ गते समय दिइएको छ। त्यही दिन उम्मेदवारहरूको अन्तिम नामावली पनि प्रकाशित गरिनेछ। ,मतदान गर्नका लागि भने फागुन २५ गते १० बजेदेखि ३ बजेसम्मको समय तय गरिएको छ। ,मतदान सम्पन्न भएको केही घण्टाभित्रै परिणाम सार्वजनिक गर्ने लक्ष्य आफूहरूको भएको निर्वाचन आयोगका प्रवक्ता शालिग्राम शर्मा पौडेलले बताए। ,निर्वाचन आयोगले राष्ट्रपति चुनावका लागि नयाँ बानेश्वरस्थित संसद् भवनमा निर्वाचन कार्यालय स्थापना गरेको छ। ,प्रतिनिधिसभा र सातवटै प्रदेशसभाका सदस्यले त्यहाँ आएर फागुन २५ गते मतदान गर्नेछन्। ,कानुनले निर्वाचन अधिकृतको प्रत्यक्ष रेखदेखमा राष्ट्रपति र उपराष्ट्रपति पदको निर्वाचन गराउनुपर्ने व्यवस्था गरेकाले सबै प्रदेशसभा सदस्य पनि भोट खसाल्न काठमाण्डू आउने प्रवक्ता पौडेलले बताए। ,राष्ट्रपति विद्यादेवी भण्डारीको कार्यकाल आगामी फागुन २८ गते र उपराष्ट्रपति नन्दबहादुर पुनको कार्यकाल चैत ३ गते सकिँदैछ।,संविधानअनुसार नेपालको राष्ट्रप्रमुखका रूपमा राष्ट्रपति रहन्छन्। राष्ट्रपतिको अनुपस्थितिमा राष्ट्रपतिको कार्यभारसमेत सम्हाल्ने जिम्मेवारी उपराष्ट्रपतिले पाउँछन्।,संविधान तथा राष्ट्रपति तथा उपराष्ट्रपति निर्वाचनसम्बन्धी कानुनअनुसार मतभार निकाल्न नेपालको ताजा जनगणनाको नतिजा आवश्यक पर्छ।,राष्ट्रपतिको निर्वाचन गराउने संवैधानिक जिम्मेवारी निर्वाचन आयोगको हो ,पछिल्लो जनगणनाको अन्तिम विवरण सरकारलाई बुझाउन बाँकी नै रहेको भन्दै यसपाली विसं २०६८ सालको जनगणनालाई नै आधार बनाइएको छ। ,अहिले सङ्घीय संसद्का सदस्यको मतभार ७९ र प्रदेशसभा सदस्यको मतभार ४८ रहेको छ।,संविधानअनुसार सङ्घीय र प्रदेशसभातर्फका तत्काल कायम रहेका कुल सदस्य सङ्ख्याको बहुमत अर्थात् ५० प्रतिशत मत ल्याउने व्यक्ति राष्ट्रपति निर्वाचित हुनेछ।,यदि पहिलो निर्वाचनमा कसैले ५० प्रतिशत मत नल्याए सबैभन्दा बढी मत प्राप्त गर्ने दुई उम्मेदवारबीच पुनः प्रतिस्पर्धा हुन्छ र बहुमत ल्याउने व्यक्ति राष्ट्रपति बन्छन्।,दोस्रो निर्वाचनमा पनि ५० प्रतिशत कसैले ल्याउन नसकेमा पुनः मतदान हुनेछ र त्यसमा कुल सदर मतको सबैभन्दा बढी मत प्राप्त गर्ने व्यक्ति राष्ट्रपति हुनेछ।,सबैभन्दा ठूलो दल नेपाली कांग्रेस र दोस्रो ठूलो दल नेकपा एमालेबीच लगभग १ हजार मतभारको अन्तर रहेको आँकडाहरूले देखाउँछ। ,निर्वाचन, मनोनयन वा नियुक्ति हुने राजनीतिक पदमा बहाल रहेका व्यक्ति राष्ट्रपति निर्वाचित भएमा निजको त्यस्तो पद स्वतः रिक्त हुने संवैधानिक व्यवस्था छ।,राष्ट्रपति निर्वाचनका क्रममा उम्मेदवारी दर्ता गर्दा उम्मेदवारको पाँचजना प्रस्तावक र पाँचजना समर्थक हुनुपर्ने व्यवस्था छ।,त्यस्ता प्रस्तावक र समर्थकको नाम मतदाता नामावलीमा भने हुनुपर्नेछ।,संविधानको धारा ६४ मा कस्तो व्यक्ति नेपालको राष्ट्रपति बन्न हुन सक्छ भन्ने योग्यता तोकिएको छ। उक्त धाराअनुसार सङ्घीय संसद्को सदस्य हुन योग्य भएको व्यक्ति राष्ट्रपति हुन सक्छ।,राष्ट्रपति हुनका लागि ४५ वर्ष उमेर पूरा भएको नेपाली नागरिक हुनुपर्छ। कुनै कानुनले अयोग्य ठहर नगरेको व्यक्ति मात्र नेपालको राष्ट्रपति हुनसक्छ।,यद्यपि योग्यता पुगे पनि नेपालको संविधानअनुसार दुई पटक राष्ट्रपति भइसकेको व्यक्ति तेस्रो पटक राष्ट्रपतिको उम्मेदवार बन्न पाउँदैन।,उपराष्ट्रपतिका हकमा पनि सोही योग्यता लागु हुने संविधानको धारा ६९ मा व्यवस्था छ। संविधानको धारा ७० ले राष्ट्रपति र उपराष्ट्रपति फरकफरक लिङ्ग वा समुदायको हुने व्यवस्था गरेको छ।,त्यसको अर्थ महिला राष्ट्रपति भए पुरुष उपराष्ट्रपति वा पुरुष राष्ट्रपति भए महिला उपराष्ट्रपति हुनुपर्छ। समुदायका हकमा नेपालको जातीय समुदाय अनुसार फरकफरक समूहको हुनुपर्छ।,त्यस्ता समुदायलाई राष्ट्रपति तथा उपराष्ट्रपति निर्वाचनसम्बन्धी कानुनले समुदायका रूपमा दलित, आदिवासी जनजाति, खस आर्य, मधेसी, थारू वा मुस्लिम समुदाय रहेको व्याख्या गरिएको छ।,उक्त प्रावधान लागु भएको प्रत्याभूति गर्नका लागि नेपालमा राष्ट्रपति र उपराष्ट्रपतिको निर्वाचन फरकफरक समय गर्ने अभ्यास छ। ,निर्वाचन आयोगले उपराष्ट्रपति पदको चुनाव चैत्र ३ गते गर्ने गरी निर्वाचन कार्यक्रम सार्वजनिक गरिसकेको छ। ,नेपालको संविधानको धारा २८९ ले राष्ट्रपति र उपराष्ट्रपतिसहित सङ्घीय र प्रदेशतर्फका उच्च पदहरूमा वंशजका आधारमा नेपालको नागरिकता पाएका व्यक्ति मात्र उम्मेदवार हुन पाउने व्यवस्था गरेको छ।,प्रधानन्यायाधीश, प्रतिनिधिसभाका सभामुख, राष्ट्रियसभाका अध्यक्ष, प्रदेश प्रमुख, मुख्यमन्त्री, प्रदेशसभाका सभामुख र सुरक्षा निकायका प्रमुख पदमा पनि निर्वाचित, मनोनीत वा नियुक्ति हुन वंशजको आधारमा नेपालको नागरिकता प्राप्त गरेको हुनुपर्ने व्यवस्था उक्त धारामा गरिएको छ।,राष्ट्रपति हुनका लागि कुनै गाउँपालिका वा नगरपालिकाको अन्तिम मतदाता नामावलीमा नाम समावेश भएको र कुनै लाभको पदमा नरहेको हुनुपर्ने व्यवस्था पनि छ।,लाभको पद भन्नाले निर्वाचन वा मनोनयनद्वारा पूर्ति गरिने राजनीतिक पद बाहेक सरकारी कोषबाट पारिश्रमिक वा आर्थिक सुविधा पाउने पदलाई मानिएको छ। ,नेपालको पहिलो राष्ट्रपति डाक्टर रामवरण यादव संविधान जारी नभएसम्म उक्त पदमा थिए,नेपालमा २०६२/२०६३ को जनआन्दोलनपछि भएको राजनीतिक परिवर्तनका क्रममा गणतन्त्रात्मक शासन व्यवस्था अङ्गीकार गरिएको थियो। ,संविधानसभाको पहिलो बैठकले रामवरण यादवलाई पहिलो राष्ट्रपतिका रूपमा निर्वाचित गरेको थियो। ,दोस्रो संविधानसभाले नयाँ संविधान जारी गरेपछि यादव राष्ट्रपतिबाट बिदा भएका थिए। ,गणतन्त्र नेपालको दोस्रो राष्ट्रपति विद्यादेवी भण्डारी संविधानसभाले नयाँ संविधान जारी गरेपछि निर्वाचित भएकी पहिलो राष्ट्राध्यक्ष हुन्। ,विक्रम सम्वत २०७२ सालको कार्तिकमा उनी राष्ट्रपति निर्वाचित भएकी थिइन्। ,नेपालको पहिलो महिला राष्ट्रप्रमुख रहेकी उनी विक्रम सम्वत २०७४ फागुनमा दोस्रो कार्यकालका लागि चुनिएकी थिइन्। ,दुवै राष्ट्रपतिहरू आफ्नो कार्यकालमा कैयौँ राजनीतिक र क्षेत्राधिकारसम्बन्धी विवादहरूमा तानिएका थिए। ,2023 बीबीसी। अन्य वेबसाइटका सामग्रीहरूका लागि बीबीसी जिम्मेवार छैन।, "
https://www.bbc.com/nepali/news-64755884,"परिवारमा नयाँ बच्चा जन्मिँदा मादलको तालले स्वागत र कोही बितेमा बिदाइ पनि मादलको तालबाटै।,अनि यो पनि,:","त्यस्तो परम्परा भएको समुदायमा जन्मिएका खर्कबहादुर बुढामगरको ध्याउन्न मादल बजाउँदै नाच्ने र गाउने भयो।,गाउँघरमा मादल बजाउँदै नाच्दै गर्दा धोको नमेटिएपछि उनी लागे राजधानीतिर- २०४३ सालमा।  ,रेडियो नेपालमा लोकगायन प्रतिस्पर्धामा तेस्रो स्थान हात लागेपछि वाद्यवादन उनको झन् बढी प्रिय भयो।  ,विसं२०४५ सालतिर राष्ट्रिय नाचघरमा कलाकारका रूपमा छानिएपछि उनी मादल प्रशिक्षकका रूपमा झुल्किए। ,उनलाई परिवेशले मादल सिकायो औपचारिक गुरु कोही थिएनन्। उनले हजारौँलाई मादल सिकाउँदै आएका छन्।,खासमा उनलाई मादल बजाउनभन्दा पनि मन पर्ने काम हो नाच्नु र गाउनु।   ,विभिन्न लोकप्रिय लोकगीतमा मादल बजाएका उनी ‘डिस्टोनिया’ नामको स्नायुप्रणालीसम्बन्धी एक दुर्लभ रोगले पीडित बन्न पुगे।,सौभाग्यबस, नेपालमै उनको रोगको उपचार भयो।,नेपालका न्यूरोसर्जनहरूले उनलाई अपरेशन थिएटरमा मादल बजाउँदै शल्यक्रिया गरेका थिए, जुन सफल भयो।  ,त्यसपछि आफू सङ्गीतकर्ममा झन् दत्तचित्त बनेको उनी बताउँछन्।,गत वर्षमात्रै राष्ट्रिय नाचघरबाट अवकाश लिए पनि हाल उनी नाचघरमै मादल बजाउन सिकाउँछन्।,केही दिन अघि शिवरात्रि तथा सेना दिवसमा एकसाथ ५५५ वटा मादल बजाउन उनले सैनिक जवानलाई तीन महिनामा पोख्त बनाएको उनी बताउँछन्। ,तर सामाजिक सञ्जालमा सुरक्षाकर्मीले  सिँगारिएको मादल बजाउनु फजुलको खर्च भन्दै कतिपयले नेपाली सेनाको आलोचना गरेका छन्। ,हेर्नुहोस् कमल परियारले बनाएको यो भिडिओ।,2023 बीबीसी। अन्य वेबसाइटका सामग्रीहरूका लागि बीबीसी जिम्मेवार छैन।, "
https://www.bbc.com/nepali/news-64714723,अमेरिकी विदेशमन्त्री एन्टोनी ब्लिङ्कनले चीन रुसलाई घातक शस्त्रास्त्र र गोलीगट्ठा उपलब्ध गराउने विचारमा रहेको आरोप लगाएपछि बेइजिङले त्यसको खण्डन गरेको छ। ,"गत वर्ष फेब्रअरीमा पुटिन र सी जिन्पिङबीच भेट भएको थियो,तर चीनले युक्रेनमा परिचालित रुसी फौजलाई गोप्य सैन्य सूचना उपलब्ध गराइरहेको हुनसक्छ। चीन रुसका लागि एउटा महत्त्वपूर्ण व्यापारिक साझेदार पनि हो। ,चीनले सैन्य सामग्री उत्पादन गर्ने आफ्नो क्षमता बढाइरहेको छ। चीन अहिले विश्वको चौथो ठूलो अस्त्र निर्यातकर्ता हो। ,""चीनका अस्त्रहरू निकै उन्नत बनिरहेका छन्,"" स्टकहोम इन्टर्न्याश्नल पीस रिसर्च इन्स्टिट्यूटका सिएमुन भेसेमानले भने।  ,""उदाहरणका लागि चिनियाँ ड्रोनमा रुसको रुचि हुनसक्छ।"" ,चिनियाँ कम्पनीहरूले रुसलाई ""गैरघातक सहयोग"" उपलब्ध गराइसकेको र बेइजिङले ""घातक सहयोग"" पनि उलब्ध गराउन सक्ने जानकारी आफूले पाएको अमेरिकाको दाबी छ। ,त्यसो भएमा चीनले ""गम्भीर परिणाम"" भोग्नुपर्ने चेतावनी वाशिङ्टनले दिएको छ। ,इन्टर्न्याश्नल इन्स्टिट्यूट अफ स्ट्रटीजिक स्टडीजसँग आबद्ध तथा आर्थिक प्रतिबन्धहरूसँग सम्बन्धित विषयकी विज्ञ मारिया शगिनाका अनुसार चीनले देखिनेगरी रुसलाई हातहतियार उपलब्ध गराएको छैन तर उसले गोप्य रूपमा सैन्य प्रयोजन भएका उन्नत प्रविधियुक्त सामानहरू बेचिरहेको  हुन सक्छ। ,""चीन रुसका लागि सेमिकन्डक्टरहरूको सबैभन्दा ठूलो निर्यातकर्ता हो भन्ने प्रमाण छ,"" उनले भनिन्। उनका अनुसार चीनले प्राय: हङ्‌कङ र यूएईस्थित 'शेल कम्पनी' हरूमार्फत् रुसलाई सेमिकन्डक्टरहरू निर्यात गर्छ। ,""सैन्य र गैरसैनिक उद्देश्यबीच विद्यमान अस्पष्ट क्षेत्रको फाइदा उठाउँदै केही चिनियाँ कम्पनीहरूले गैरसैनिक ड्रोन आपूर्ति गरिरहेका छन्।"",अमेरिकास्थित सेन्टर फर एड्भान्स्ड डिफेन्स स्टडीजका अनुसार चिनियाँ कम्पनीहरूले रुसलाई विमानभेदक क्षेप्यास्त्रका रेडारका लागि आवश्यक विद्युतीय पार्टपुर्जा पठाइरहेको हुनसक्छ। ,युक्रेनमा रुसको पक्षमा  लडिरहेका भाडाका सैनिकहरूको समूहलाई स्याटलाइटबाट प्राप्त तस्बिरहरू उपलब्ध गराएको आरोप लगाउँदै अमेरिकाले एउटा चिनियाँ कम्पनीविरुद्ध प्रतिबन्ध लगाएको छ। ,गत वर्ष रुसले युक्रेनमा धावा बोलेपछि पश्चिमा राष्ट्रहरूले रुसविरुद्ध कडा प्रतिबन्धहरू लगाए। त्यसबाट रुसी तेलको आयात र उन्नत प्रविधि प्रयोग गरेर निर्माण गरिएका सामानहरूको निर्यात प्रभावित भए। ,धेरै पश्चिमा कम्पनीहरूले रुससँगको सम्बन्ध विच्छेद गरे। रुसको संयुक्त राज्य अमेरिका, यूके र ईयूका राष्ट्रहरूसँगको व्यापार पनि खस्कियो। ,तर गत वर्ष चीनको रुससँगको व्यापार अहिलेसम्मको सर्वाधिक तहमा पुग्यो। ,अघिल्लो वर्षको तुलनामा ३० प्रतिशतको वृद्धिसहित चीनले रुससँग १९० अर्ब डलरको व्यापार गर्‍यो। ,एक वर्षको अवधिमा रुसले चीनबाट गर्ने आयात १३ प्रतिशतले बढाउँदै कुल ७६ अर्ब डलरको सामान ल्यायो। चीनतिर गर्ने निर्यात पनि ४३ प्रतिशतले बढेर ११४ अर्ब अमेरिकी डलरको हुन पुग्यो। ,रुसको पश्चिमा राष्ट्रहरूसँगको व्यापार सन् २०२२ मा ह्वात्तै घट्दा चीन उसका लागि एउटा महत्त्वपूर्ण साझेदार बन्न पुग्यो। ,रुसले सन् २०२२ मा चीनलाई अघिल्लो वर्षको तुलनामा दुई गुना एलपीजी निर्यात गर्‍यो। ,'पावर अफ साइबेरिया' पाइपलाइन प्रयोग गरेर रुसले अघिल्लो वर्षको तुलनामा ५० प्रतिशत बढी प्राकृतिक ग्यास पठायो। ,चीनले पनि रुसबाट सन् २०२१ को तुलनामा १० प्रतिशत बढी कच्चा तेल आयात गर्‍यो। ,रुसले ईयूलाई पहिला बेच्ने गरेको तेल र ग्यासको परिमाणजति चीन पठायो। ,सन् २०२१ मा ईयूले गर्ने ग्यास आयातको ४० प्रतिशत भाग रुसबाट जान्थ्यो तर सन् २०२२ मा १५ प्रतिशत मात्र गयो। ,सन् २०२१ मा ईयूले गर्ने तेल आयातको २६ प्रतिशत रुसी तेल हुन्थ्यो भने गत वर्ष त्यो घटेर १४ प्रतिशतमा सीमित भयो। ,रुस सरकारको वार्षिक राजस्वको झन्डै आधा भाग तेल र ग्यास बेचेर सङ्कलन हुन्छ। ,तियान्जिनस्थित टर्मिनलमा रुसबाट आयात गरिएको ग्यास सङ्कलन गरिन्छ,धनी राष्ट्रहरूको समूह जी-सेभन र ईयू तथा अस्ट्रेलिया मिलेर समुद्री मार्ग हुँदै ओसारिने रुसी तेलको मूल्यमा विश्वभरि एउटा सीमा तोकिदिए। क्रेम्लिनले युद्धमा खर्च गर्न सक्ने रकम घटाउने प्रयासम त्यसो गरिएको थियो। ,तर चीनले त्यस्तो सीमा मान्न अस्वीकार गरेको छ। उसले रुससँग बजारभाउअनुसार नै कच्चा तेल किनिरहेको छ। ,फाइल तस्बिर,रुसले चीनसँग इन्धन निर्यात अझ विस्तार गर्न खोजिरहेको छ। ,ती दुई देशले एउटा नयाँ ग्यास पाइपलाइन (पावर अफ साइबेरिया २) निर्माण गर्ने सहमति गरिसकेका छन्। ,विद्यमान पाइपलाइन सन् २०१९ देखि प्रयोगमा आएको हो। तीस वर्ष सञ्चालन हुने उक्त पाइपलाइनको करार ४०० अर्ब अमेरिकी डलरभन्दा बढीको छ। ,यद्यपि साइबेरियाबाट सुरु हुने नयाँ ग्यास पाइपलाइन कहिले तयार हुन्छ भन्ने स्पष्ट भइसकेको छैन। ,2023 बीबीसी। अन्य वेबसाइटका सामग्रीहरूका लागि बीबीसी जिम्मेवार छैन।, "
https://www.bbc.com/nepali/news-64717276,उनलाई चार वर्षको हुँदा म्यानेन्जाइटिज भयो। पछि रगतमा इन्फेक्सन भएर दुवै खुट्टा काट्नु पर्‍यो। ,"काठमा‍ण्डू डल्लुका ३५ वर्षीय डबल एम्प्युटि सुमित सुवाल अहिले लोकप्रिय विभिन्न व्यक्तिसँग काम गर्छन् र खासगरी उनीहरूको गितार बनाउँछन्।,“गितार बनाउन मैलै आफै सिकेको हुँ। अपाङ्गता भएपछि म कहीँ पनि जान नसक्ने भएँ। अनि मेरो काम नै गितार बजाउने र बनाउने भयो। त्यही गर्दा गर्दै यो यात्रामा जोडिएँ,“ उनले बीबीसी न्यूज नेपालीलाई बताए। ,वितग १५ वर्षदेखि गितार बनाउने पेशामा लागिरहेका सुवाल निकै लामो स‌ङ्घर्ष गरेर यहाँसम्म पुगेको बताउँछन्। ,“अरू हिँडेको देख्दा आफूलाई पनि दौडिन मन लाग्थ्यो। मन एकदम बेचैन हुँदा गाह्रो हुन्थ्यो। अनि आत्महत्याको प्रयास पनि गरेँ। अहिले पनि आफूलाई ऐनामा हेर्न मन लाग्दैन।“  ,हेर्नुस् उनीसँग कुराकानी गरेर सृजना श्रेष्ठले बनाएको यो भिडिओ।,2023 बीबीसी। अन्य वेबसाइटका सामग्रीहरूका लागि बीबीसी जिम्मेवार छैन।, "
https://www.bbc.com/nepali/news-64704350,सामाजिक सञ्जालको एउटा सेवा ट्विटरमा हालसालै प्रतिबन्ध फुकुवा गरिएका सयौँ खाताहरूका प्रयोगकर्ताले दूर्व्यवहार वा गलत सूचना फैलाइरहेको बीबीसीले गरेको अनुसन्धानले देखाएको छ।,"बीबीसीले ट्विटरमा पुनः सक्रिय खाताहरूलाई नियाल्दा कैयौँले मिथ्या सूचना अनि घृणा फैलाएको पाइएको छ,नयाँ लगानीकर्ता इलोन मस्कको नेतृत्वमा पुनः स्थापित गरिएका १,१०० भन्दा बढी खाताहरूलाई बीबीसी मोनिटरिङ्गले  विश्लेषण गरेको थियो।,त्यसमा एक तिहाइ भन्दा बढीले उक्त प्ल्याटफर्ममा समस्याकारी  सामग्रीहरू पोस्ट गरिरहेका छन्। अधिकांशले ट्विटरमा फर्किए लगत्तै त्यस्तो गरिरहेको पाइएको छ।,मस्कले भने आफू ''स्वतन्त्र अभिव्यक्तिको कट्टर पक्षधर'' रहेको बताउने गरेका छन्।,गत नोभेम्बरमा प्रतिबन्धमा परेका ''कानुन नतोडेका वा गम्भीर स्प्याममा सङ्लग्न नभएका'' खाताहरूलाई उनले ''आम रूपमा माफी'' दिने घोषणा गरेका थिए।,ट्विटरको नियमले  जाति, लिङ्ग वा यौनिकता लगायतका विषयहरूलाई लिएर हिंसा, प्रत्यक्ष रूपमा आक्रमण र अरूलाई धम्की दिन निषेध गर्छ।,उक्त सामाजिक सञ्जालले बाल यौन शोषण प्रवर्द्धन गर्ने कुनै पनि सामग्रीप्रति ""शून्य सहनशीलताको"" दृष्टिकोण अपनाएको दाबी गर्दछ।,तर पुनः सञ्चालनमा आउन दिइएका कैयौँ खाताहरूले यी नियमहरू तोडिरहेको हाम्रो अध्ययनले सङ्केत गरेको छ।,हामीले हाम्रो अध्ययन (डेटासेट) इलोन मस्कले ट्विटर आफ्नो स्वामित्वमा लिएको पहिलो दिन सन् २०२२को अक्टोबर २७ तारिख देखि ज्यानुअरी १० तारिखकाबीच अनि १०,००० भन्दा बढी 'फलोअर्स' भएका खाताहरूमा सीमित गर्‍यौँ।,यी खाताहरू पछिल्लो केही महिनामा पुनः सञ्चालनमा आएका हजारौँ त्यस्ता खाताहरूको एउटा अंश मात्रै हो।,समस्याग्रस्त सामाग्रीको पहिचान गर्न हामीले 'किवर्ड' खोजी देखि दर्जनौँ खाताहरूको एक एक गरेर विश्लेषण गर्‍यौँ। कतिपय अवस्थामा हाम्रो डेटासेटमा रहेका प्रत्येक खाताका सयौँ पोस्टहरूको पनि हामीले विश्लेषण गर्‍यौँ।,सम्भव भएसम्म हामीले विगतमा के कारणले त्यो खाता प्रतिबन्धमा परेको थियो भन्ने विषयबारे ज्ञात कारण पनि टिप्यौँ। त्यसो भए ट्विटरमा कस्ता किसिमका खाताहरू पुनः सञ्चालनमा आएका छन् त?,पुनः सक्रिय भएका खाताहरूमा महिलाहरू प्रति घृणा फैलाउने खाताहरू पनि छन्,हाम्रो डेटासेटमा रहेका ट्विटरमा फर्किएका खातहरूमध्ये स्त्रीद्वेशी टिप्पणी गर्ने गरेको इतिहास भएका खाताहरू थिए।,धेरैले चिन्ने एन्ड्रु टेट नाम गरेका एक जना 'अनलाइन इन्फ्लुएन्सर' ले बलात्कृत हुनुको केही जिम्मेवारी पिडित महिलाहरूले लिनुपर्ने धारणा विगतमा व्यक्त गरेका थिए।,मानव तस्करी र बलात्कारबारे अनुसन्धानको विषयलाई लिएर उनलाई हाल रुमेनियामा नियन्त्रणमा लिइएको छ।,प्रतिबन्ध फुकुवा गरिएसँगै ट्विटरमा उनको ख्याति व्यापक रूपमा बढेको छ। सन् २०२२को नोभेम्बर महिनामा उनलाई पच्छ्याउनेको सङ्ख्या १५०,००० थियो जुन हाल बढेर ५० लाख पुगेको छ।,अर्को एक समूहले बारम्बार समलिङ्गी समुदायमाथि निशाना साँध्ने गरेको छ।,हामीले उनीहरूलाई ""बिरामी मानिस"", ""ग्रूमर"" अनि "" बाल यौन दुराचारी"" भनेर अपमानजनक रूपमा उल्लेख गर्ने ट्विटहरू देख्यौ।,सेन्टर फर काउन्टरिङ डिजिटल हेट (सीसीडीएच) का इमरान अहमदका अनुसार उनको संस्थाले मस्कले ट्विटरको स्वामित्व लिएपछि महिला र समलिङ्गी समूहहरू प्रति घृणित शब्दावलीका साथै जातिवादी गालीहरूमा वृद्धि भएको देखेको छ।,सबै निलम्बित खाताहरूलाई ट्विटरमा पुनः सक्रिय गराउने अनुमति दिनुअघि पर्याप्त रूपमा समीक्षा नगरेर, ""मस्कले के गरे भन्दा घृणा र मिथ्या सूचनालाई उक्त प्ल्याटफर्ममा फैलिन दिएर आगो झैँ फैलिन सक्ने अवस्था सृजना गरिदिए।'',यो अनुसन्धानको सबैभन्दा विचलित पार्ने कुराहरूमा बाल यौन दुर्व्यवहार चित्रण गर्ने तस्बिरहरू समावेश दुई वटा ट्विटर खाता थिए।,ती साँच्चैका तस्बिर नभएर चित्रहरू थिए।,हामीले ट्विटरमा उपलब्ध यी सामाग्रीबारे रिपोर्ट गर्‍यौँ। हाल ती मध्ये एउटा खाता हटाइएको छ भने समस्याग्रस्त अर्को तस्बिर सम्बन्धित खाताबाट हटाइएको छ।,यद्यपि ट्विटरमै पछिल्ला केही दिनहरूमा हामीले त्यस्तै खाले तस्बिर सेअर गरेको अर्को खाता फेला पार्‍यौँ र त्यसलाई रिपोर्ट गर्‍यौँ।,यो समाचार तयार पार्दा उक्त खाता सक्रिय नै थियो।,हाम्रो डेटासेटमा रहेका एक सय भन्दा बढी खाताहरूले निर्वाचन र तिनका परिणामबारे गलत अनि भ्रामक दाबीहरू फैलाउने काम गर्ने गरेको देखिन्छ।,उदाहरणका लागि केही प्रयोगकर्ताले ब्रजिलका पूर्व राष्ट्रपति जइर बोल्सोनारुले राष्ट्रपतीय निर्वाचनको दुवै चरणमा विजयी भएको गलत सूचना सम्प्रेषण गरेका थिए।।,अन्य केहीले सन् २०२०मा अमेरिकाको राष्ट्रपति निर्वाचनमा डोनल्ड ट्रम्प ''ठूलो मतान्तर सहित विजयी भएको'' गलत दाबी गरेका थिए।,ट्रम्पका केही समर्थकहरूले त खुसीयाली साटासाट समेत गर्न भ्याए। ,नोभेम्बरमा ट्विटरले कोभिडबारे मिथ्या सूचनासँग सम्बन्धित आफ्नो नीति लागु गर्न बन्द गर्‍यो जसले गर्दा कोरोनाभाइरसबारे गलत सूचना अनि कोभिड विरुद्धको खोपबारे मिथ्या सूचनाको प्रचार गर्ने प्रयोगकर्ताहरू उक्त सामाजिक सञ्जाल प्ल्याटफर्ममा फर्किए।,ती मध्य एक डा रोबर्ट मलोन  हुन् जसले कोभिड विरुद्ध खोपको प्रभावकारिता र सुरक्षाप्रति संशय व्यक्त गर्दै भ्रामक दाबी गरेका थिए। ,त्यस्तै हृदय रोगका विशेषज्ञ पिटर म्याककलगले उक्त खोपले ठूलो सङ्ख्यामा मानिसहरूको ज्यान गएको गलत दाबीलाई फैलाएका थिए।,विश्वभरिका स्वतन्त्र वैज्ञानिकहरू अनि पाँच अर्ब भन्दा बढी सर्वसाधारणको अनुभवले भने कोभिड विरुद्धका खोप सुरक्षित अनि प्रभावकारी रहेको र त्यसको गम्भीर 'साइड इफेक्ट' पनि निकै दुर्लभ रहेको प्रमाणित गरेको छ।,हामीले कैयौँ यस्ता पोस्टहरू फेला पार्‍यौँ जसमा मानिसहरूको ''अकस्मात् मृत्यु''लाई बिना कुनै आधार खोपसँग जोडिएको थियो।,हाम्रो डेटासेटमा रहेका पुनः सक्रिय भएका अधिकांश ट्विटर खाताहरूले पूर्ण रूपमा गलत सूचना वा घृणित सामाग्रीलाई फैलाएको भने देखिँदैन।,कतिपय अवस्थामा त ती खाताहरू किन निलम्बनमा परेका थिए भन्ने कुरा समेत स्पष्ट थिएन।,तर अन्य केहीका लागि भने आम रूपमा ट्विटरमा फर्कन सक्ने गरी दिइएको माफी विगतमा निलम्बनमा पर्ने गरी गरेका गतिविधि दोहोर्‍याउनका लागि अवसर बनेको जस्तो देखिन्छ।,यो समाचार तयार पार्दासम्म हाम्रो डेटासेटमा भएका १,१०० भन्दा बढी खाता मध्ये एक दर्जन भन्दा केही बढी खाताहरू स्वतन्त्र रूपमा पुनः निलम्बनमा परेका थिए।,हामीले ट्विटरसँग यस विषयमा प्रतिक्रिया लिनका लागि सम्पर्क गरेका थियौँ। तर उनीहरूले त्यसको कुनै उत्तर दिएका छैनन्। ,2023 बीबीसी। अन्य वेबसाइटका सामग्रीहरूका लागि बीबीसी जिम्मेवार छैन।, "
https://www.bbc.com/nepali/articles/c4nj2k2ldddo,,"आठवटा विभिन्न दलको समर्थनमा कांग्रेसका रामचन्द्र पौडेलले मनोनयन दर्ता गराएका हुन्।,आगामी २५ गतेका लागि तय गरिएको राष्ट्रपति निर्वाचनमा दुई जना पूर्वसभामुखबीच प्रतिस्पर्धा हुने भएको छ।,नेपाली कांग्रेसका नेता रामचन्द्र पौडेल र नेकपा एमालेका नेता सुवासचन्द्र नेम्वाङले राष्ट्रपतिका लागि शनिवार उम्मेदवारी दर्ता गराएका छन्। दुवैजना पूर्व सभामुख हुन् भने नेम्वाङ संविधानसभाका अध्यक्ष समेत भएका थिए।,पौडेलको प्रस्तावक र समर्थकमा आठ दलका नेता छन् भने नेम्वाङको प्रस्तावक र समर्थकमा नेकपा एमालेका सांसदहरू मात्रै रहेका छन्।,उम्मेदवारी दर्ताका लागि पौडेल प्रधानमन्त्री पुष्पकमल दाहालसँगै संसद् भवन परिसर नयाँ बानेश्वरमा स्थापना गरिएको निर्वाचन कार्यालय पुगेका थिए।,पौडेलको प्रस्तावकमा कांग्रेस सभापति शेरबहादुर देउवा, नेकपा एकीकृत समाजवादीका अध्यक्ष माधव कुमार नेपाल, नेकपा माओवादी केन्द्रका वरिष्ठ उपाध्यक्ष नारायणकाजी श्रेष्ठ, जनता समाजवादी पार्टीका नेता अशोक कुमार राई र जनमत पार्टीका अब्दुल खान छन्।,समर्थकमा लोकतान्त्रिक समाजवादी पार्टीका महन्थ ठाकुर, कांग्रेसका पूर्णबहादुर खड्का, नागरिक उन्मुक्ति पार्टीकी रञ्जिता श्रेष्ठ, राष्ट्रिय जनमोर्चाका चित्रबहादुर केसी र माओवादीका हितराज पाण्डे छन्।,यसअघि शनिवार बसेको कांग्रेसको केन्द्रीय कार्यसम्पादन समितिको बैठकले पौडेललाई राष्ट्रपतिको उम्मेदवार बनाउने निर्णय गरेको थियो। ,मनोनयन दर्तापछि पौडेलले आफूले सर्वसम्मत राष्ट्रपति हुन पहल गर्ने बताए।,“संविधानको अक्षर र भावनालाई अक्षरशः पालना गर्ने मेरो कर्तव्य हुन्छ,” आफू निर्वाचित भएको अवस्थामा गर्ने कामबारे प्रतिबद्धता जनाउँदै उनले भने।,“गणतन्त्रलाई संस्थागत गर्ने चुनौती छ म संविधानको रक्षा गर्ने, सार्वभौमसत्तालाई बलियो गर्ने राष्ट्रिय एकता र अखण्डता बलियो बनाउने काम गर्छु।”  ,एमाले अध्यक्ष ओली नेताहरूसहित नेम्वाङको उम्मेदवारी दर्ता गराउन पुगेका थिए,नेम्वाङको उम्मेदवारीमा पार्टी अध्यक्ष केपी ओली सहित नेताहरू पृथ्वीसुब्बा गुरूङ, गोकर्णराज विष्ट, रघुबीर महासेठ र छविलाल विक प्रस्तावक छन्।,समर्थकमा योगेश भट्टराई, टोपबहादुर रायमाझी, जुलीकुमारी महतो, दिलकुमारी रावल थापा र अमन कुमार मास्के रहेका छन्।,उम्मेदवारी दर्तापछि नेम्वाङले आफू सबैको उम्मेदवार हुने र निर्वाचित हुने आशा व्यक्त गरे।,“म त्यो दायित्व संविधानभित्र रहेर पूरा गर्छु,” उनले भने।,पूर्व प्रधानमन्त्री ओलीले नेम्वाङ अनुभवी र संविधान निर्माणमा समेत योगदान पुर्‍याएको व्यक्ति भएको बताए। संविधानको रक्षा र कार्यान्वयनका लागि उनको उम्मेदवारी दिइएको ओलीको भनाई छ।,“हाम्रो उम्मेदवारी सर्वत्र स्वीकार्य मात्रै होइन स्वागतको विषय बन्दछ। हरेक मतदाताका निम्ति मतदान गर्न प्रेरित गर्ने हुन्छ,” ओलीले।,पुस १० गते नै राष्ट्रपतिको उम्मेदवारबारे पनि माओवादी सहितका दलहरूसँग सहमति भइसकेको ओलीको दाबी थियो।,“वर्तमान सरकार गठन गरेकै बेला पुस १० गते नै यसबारे एक ढङ्गले टुङ्गो लागिसकेको थियो। हामीले सार्वजनिक नगरेको मात्रै हो,” माओवादीको निर्णयलाई हल्लाको संज्ञा दिँदै ओलीले भने।,“आफूले गरेका प्रतिबद्धताबाट कोही पनि पछि नहट्ने विश्वास हामीलाई छ।” उनले नेम्वाङको उम्मेदवारी कुनै दाउपेच नभएको पनि बताए। ,अध्यक्ष ओलीले अहिले नै भावी राष्ट्रपतिमा कसले जित्छ भन्ने टुङ्गो नलागिसकेको उल्लेख गर्दै आफ्ना उम्मेदवारले सफलता पाउने विश्वास पनि व्यक्त गरेका थिए।,तर पौडेलको मनोनयनलाई समर्थन गर्ने दलहरूको सङ्घीय संसद् र प्रदेश सभामा कायम मतभार हेर्दा उनी गणतन्त्र नेपालको तेस्रो राष्ट्रपति बन्ने निश्चित देखिन्छ। ,शनिवार बिहान १० बजेदेखि ३ बजेसम्म तय गरिएको मनोनयन दर्ताको समयमा पौडेल र नेम्वाङको मात्रै उम्मेदवारी परेको हो। ,आगामी पाँच वर्षका लागि राष्ट्रपति चयन गर्न फागुन २५ गते निर्वाचन हुँदै छ। राष्ट्रपति निर्वाचनमा सङ्घीय सांसद र प्रदेशसभा सदस्यले मात्रै मतदान गर्न पाउँछन्। ,सङ्घीय संसद्‌का सदस्य र प्रदेशसभाका सदस्यको मतभार फरक हुने व्यवस्था संविधानमा छ। अहिले सङ्घीय संसद्का सदस्यको मतभार ७९ र  प्रदेशसभा सदस्यको मतभार ४८ रहेको छ।,वर्तमान राष्ट्रपति विद्यादेवी भण्डारीको कार्यकाल फागुन २८ गतेबाट सकिँदै छ।,त्यसअघि फागुन २७ मा उपराष्ट्रपतिका लागि उम्मेदवारको मनोनयन पत्र दर्ताको कार्यसूची निर्वाचन आयोगले प्रकाशन गरेको छ।,उपराष्ट्रपति नन्दबहादुर पुनको कार्यकाल चैत ३ गते सकिँदैछ।,2023 बीबीसी। अन्य वेबसाइटका सामग्रीहरूका लागि बीबीसी जिम्मेवार छैन।, "
https://www.bbc.com/nepali/news-64754170,"टर्की र सिरियामा फेब्रुअरी ६ मा विनाशकारी भूकम्प आएपछि ट्विटरमा उक्त विपत्तिबारे अनेकौँ चर्चा भएका छन् अनि तस्बिर र भिडिओहरू प्रेषित भएका छन्। म्याग्निट्यूड ७.८ को उक्त भूकम्प र त्यसपछि आएका शक्तिशाली परकम्पका कारण भवनहरू भत्किँदा दुई देशमा गरेर ४४,००० जनाभन्दा बढी मानिसको ज्यान गएको छ। ,यो पनि हेर्नुहोस्","टर्की र सिरियामा भूकम्पका कारण ४४,००० जनाभन्दा बढी मानिसको मृत्यु भएको छ,उक्त भूकम्प अमेरिकाका कारण उत्पन्न भएको दाबी गरिएका लाखौँ पोस्टहरू सामाजिक सञ्जालमा देखा परेका छन्। धेरै चर्चित अर्थात् सामाजिक सञ्जालको भाषामा 'भाइरल' भएका केही सामग्रीमा अमेरिकाको अलास्का राज्यस्थित एउटा वैज्ञानिक परियोजना 'हार्प'का कारण टर्कीमा भूकम्प उत्पन्न भएको भन्ने मिथ्या दाबी गरिएको छ।,'हार्प' अमेरिकी सेनाको आर्थिक सहयोगमा सुरु भएको हाई-फ्रिक्वन्सी एक्टिभ अरोरल रिसर्च प्रोग्र्याम (एचएएआरपी) को सङ्क्षिप्त रूप हो। ,अमेरिकी सेनाले सन् १९९० मा उक्त कार्यक्रम सुरु गरेको हो। सन् २०१४ देखि यूनिभर्सिटी अफ अलास्का फेअरब्याङ्क्सले हार्प सञ्चालन गर्दै आएको छ। ,हार्पमा प्रयोग हुने ट्रान्समिटरले पृथ्वीको वायुमण्डल र अन्तरिक्षको मिलन हुने क्षेत्र आयनमण्डलको अध्ययन गर्छ।,टर्कीमा केन्द्रबिन्दु भएर ठूलो भूकम्प गएपछि ट्विटरमा हार्पबारे लेख्ने नौला अकाउन्टहरूको सङ्ख्या ह्वात्तै बढ्यो। ,बीबीसीले गरेको अनुसन्धानमा ट्विटरमा साढे पाँच लाख पटकभन्दा बढी हार्प उल्लेख गरिएको पाइयो।,एउटा पोस्टमा यस्तो लेखिएको छः ""टर्कीमा जे भयो....उनीहरूले जीओ-इन्जिनियरिङ मौसम परिवर्तन हार्प प्रयोग गरे!"" ,अर्का एक जनाले चराहरूको भिडिओ हाल्दै भूकम्प जानुअघि तिनले ""अनौठो व्यवहार देखाएको"" टिप्पणी गरेका छन्। उनको प्रश्न छः के टर्कीमा हार्पबाट आक्रमण भएको हो?,टर्की र सिरियामा ठूलो भूकम्प गएपछि सामाजिक सञ्जालमा मिथ्या सूचनाको बाढी आयो,मानिसहरूले बादलको तस्बिर राख्दै भूकम्प जानुअघि टर्कीमा त्यस्ता बादलहरू देखा परेका र ती हार्पजनित भएको मिथ्या दाबी गरे। ,""हार्प परियोजनास्थलमा भएको अनुसन्धानमूलक उपकरणले प्राकृतिक विपद्हरू उत्पन्न गराउने वा तिनलाई बढाउने काम गर्न सक्दैन,"" हार्पकी कार्यक्रम प्रबन्धक जेसिका म्याथ्यूजले बीबीसीलाई बताइन्। ,यूनिभर्सिटी अफ मिशिगनमा जलवायु र अन्तरिक्ष विज्ञानका प्राध्यापक आरोन रिड्ली पनि म्याथ्यूजको भनाइसँग सहमत छन्। ,""हार्पले मौसममा प्रभाव पार्न सक्छ भन्ने कुनै वैज्ञानिक प्रमाण छैन,"" उनले भने। ,प्राकृतिक विपद् उत्पन्न गराएको आरोप हार्पमाथि लागेको यो पहिलो पटक भने हैन। ,""हार्प परियोजना कुनै गोप्य उद्देश्यका लागि सञ्चालित भएको मान्यता राख्नेहरूमाझ वर्षौँदेखि चर्चाको विषय बनेको छ। वैज्ञानिक र विज्ञहरूले मिथ्या भएको स्पष्ट पारेका छन् तर पनि हार्प धेरै प्राकृतिक प्रकोपहरूको कारक भएको चर्चा सधैँ हुँदै आइरहेको छ,"" बीबीसी डिस्इन्फर्मेशन टीमका शायान सेर्दारीजादेले बताए। ,हार्पले पृथ्वीको आयनमण्डलमा हुने अस्थिरताबारे अध्ययन गर्न खोजिरहेको छ,स्थापना गर्दा हार्पको उद्देश्य सैन्य र नागरिक सञ्चार तथा न्याभिगेशन प्रणालीमा आयनमण्डलले कस्तो प्रभाव पार्छ भनेर अनुसन्धान गर्नु थियो। ,प्राकृतिक रूपमै उत्पन्न हुने उपद्रवले पृथ्वीबाट प्रसार गरिने रेडिओ सङ्केतमा अवरोध पुर्‍याउन सक्छन्। जीपीएस स्याटलाइट, वाईफाई प्रणाली, अन्तरिक्षयान र रेडिओ सञ्चारजस्ता आधुनिक प्रविधिमा त्यस्तो सङ्केत प्रयोग गरिन्छ।  ,""आयनमण्डलमा अशान्त प्रक्रियाहरू हुन्छन्...। तिनले रेडिओ तरङ्गहरूलाई सोसिदिन सक्छन् र सञ्चार गर्न सम्भव हुँदैन। आयनमण्डलमा रेडिओ सङ्केतहरू हराउँछन्,"" प्राध्यापक रिड्लीले भने। ,त्यस्ता उपद्रवहरूको पूर्वानुमान गर्न सकिँदैन। त्यसैले हार्पमा कार्यरत वैज्ञानिकहरू आयनमण्डलका ससाना खण्डलाई तताउन उच्च आवृत्तिका तरङ्गहरू उत्पन्न गर्ने हाई-फ्रिक्वन्सी रेडिओ ट्रान्समिटर प्रयोग गर्छन्। ,त्यसो गर्दा प्रकृतिमा स्वाभाविक रूपमा हुने जस्तै अवस्था बन्छ र वैज्ञानिकहरूले त्यसको अध्ययन गर्न सक्छन्। ,'हार्प' अमेरिकी सेनाको आर्थिक सहयोगमा सुरु भएको हाई-फ्रिक्वन्सी एक्टिभ अरोरल रिसर्च प्रोग्र्यामको सङ्क्षिप्त रूप हो,जेसिका म्याथ्यूजका अनुसार तर त्यस्तो प्रक्रियाका कारण पृथ्वीमा  मौसमी परिघटना हुँदैन। ,""मौसमसँग सम्बन्ध भएका वायुमण्डलका दुईवटा तहले हार्पबाट  पठाइने रेडिओ तरङ्गहरू सोस्दैनन्,"" उनले भनिन्।  ,कोर्नेल यूनिभर्सिटीमा पृथ्वी र अन्तरिक्ष विज्ञानका प्राध्यापक डेभिड हाइजल पनि हार्पले पृथ्वीको मौसममा प्रभाव नपार्ने मान्यतासँग सहमत छन्। ,""यी कुराहरूको एकअर्कासँग कुनै सम्बन्ध छैन,"" उनले भने। ,हार्पको रेडिओ ट्रान्समिटरले पृथ्वीको वायुमण्डल र अन्तरिक्षको मिलन हुने क्षेत्रको अध्ययन गर्छ,""विनाशकारी घटना भएपछि सामाजिक सञ्जालमा आशङ्कायुक्त अवधारणाहरू ह्वात्तै बढ्छन्,"" शायान सेर्दारीजादेले भने। ,सन् २०२२ मा बल्गेरियाको कार्लोभो सहरमा बाढी आउँदा सामाजिक सञ्जालमा हार्पका कारण ठूलो वर्षा भएको दाबी गरिएका पोस्टहरू देखा परेका थिए। ,चीनमा सन् २०२१ मा बाढी आउँदा पनि हार्पमाथि औँला ठड्याइएको थियो,हार्पकै कारण सन् २०२१ मा चीनमा विनाशकारी बाढी आएको र टर्कीमा ठूलो डढेलो फैलिएको दाबी गरिएको थियो। ,गत वर्ष क्यारिबीअन र संयुक्त राज्य अमेरिकाको दक्षिणपूर्वी भागमा समुद्री आँधी इअन आउँदा पनि त्यसको दोष हार्पलाई लगाउँदै सामाजिक सञ्जालमा टिप्पणी गरिएको थियो। ,टर्की र सिरियामा अहिले आएको विनाशकारी भूकम्पपछि हार्पबारे चर्चा फेरि चुलियो र यो सम्भवतः यहीँ टुङ्गिँदैन पनि। ,तर पहिल्यै तथ्यहीन भनिसकिएको भाष्य फेरि प्रयोग गरेर शङ्काप्रधान अवधारणा पत्याउने व्यक्तिहरूले पुरानै कुरालाई प्रमाणका रूपमा प्रस्तुत गर्ने गरेको सेर्दारीजादेले बताए।,भूकम्पमा टुहुरी भएकी नवजात बालिकालाई आफन्तले पाल्न थाले,2023 बीबीसी। अन्य वेबसाइटका सामग्रीहरूका लागि बीबीसी जिम्मेवार छैन।, "
https://www.bbc.com/nepali/articles/cx09w33p17vo,नेकपा एमाले लगायतको समर्थनमा प्रधानमन्त्री बनेका नेकपा माओवादी केन्द्रका अध्यक्ष प्रचण्डले विपक्षमा रहेका नेपाली कांग्रेस र नेकपा एकीकृत समाजवादी सहितको बैठक आयोजना गरे।,"राष्ट्रपतिमा राष्ट्रिय सहमति गर्नुपर्ने अडान लिएका प्रचण्डले बैठकमा माधवकुमार नेपाललाई राष्ट्रपतिमा प्रस्ताव गरेको समाजवादीका नेता प्रकाश ज्वालाले जानकारी दिए।,नेता नेपाललाई राष्ट्रपति बनाउन सुरुमा एमालेले प्रस्ताव अघि सारेको बताइएको छ।,तर नेता ज्वालाका अनुसार जनता समाजवादी दल (जसपा) समेत सहभागी चार दलको बैठकमा पुरानो गठबन्धन बिउँताउने सहमति भएको छ, “राष्ट्रपतिमा कुरा टुङ्गिएको छैन, जे होस् सँगसँगै जाने सहमति भयो।”,जसअनुसार कांग्रेस, माओवादी, एकीकृत समाजवादी, जसपा समेतको पुरानो गठबन्धन बन्ने छ।,‘संसद्‌मा रहेको उपस्थितिका आधारमा शक्ति बाँडफाँट’ हुने बैठकमा सहभागी लोसपा नेता राजेन्द्र श्रेष्ठको विश्वास छ।,उनको भनाइले कांग्रेसलाई राष्ट्रपति दिने गरी सहमति हुने सङ्केत दिन्छ। कांग्रेस नेताहरूका अनुसार त्यसले औपचारिक रूप लिएमा शनिवार बस्ने बैठकले रामचन्द्र पौडेललाई उम्मेदवार बनाउने छ।,एमाले अध्यक्ष ओलीले नेता नेपाललाई राष्ट्रपतिमा अघि सार्न तयार रहेको खबरपछि एकीकृत समाजवादी पनि अग्रसर भएको हो।,अब उनलाई आलोपालो गर्दै एक वर्ष प्रधानमन्त्री बनाउन सकिने सहमति हुने विकल्पबारे पनि छलफल भइरहेको बताइन्छ।,तर नेता श्रेष्ठका भनाइमा त्यसबारे विस्तृत छलफल भइसकेको छैन। नेताहरूले हाललाई राष्ट्रपतिमै केन्द्रित भएको बताएका छन्।,एमाले अध्यक्ष ओलीसँग कुरा गर्नुअघि प्रचण्डले एमालेलाई मान्य हुने गरी कांग्रेस बाहेकको राष्ट्रपति बनाउन खोजेको सन्देश दिएका छन्।,तर नेपाललाई कांग्रेसले स्वीकार नगरेपछि अब प्रचण्डले एमालेको साथ खोज्ने प्रयास अन्तिमसम्म गर्ने ठानिएको छ।,माओवादी नेता हरिबोल गजुरेलका अनुसार यसअघिको भेटमै प्रचण्डले कांग्रेसलाई राष्ट्रपति दिएर आफूहरूबीच आलोपालो सरकार चलाउने प्रस्ताव राखिसकेका छन्।,पुरानो गठबन्धनको बैठकमा सरकारबारे आलोपालोको औपचारिक निर्णय नगरी प्रचण्डले एमालेका निम्ति त्यही विकल्प अन्तिमसम्म खुला राख्ने ठानिएको छ। त्यो स्वीकार गरेमा एमाले सरकारमा रहिरहने बाटो खुल्ने छ।,तर एमालेका निम्ति ‘प्रचण्डले सहमति तोड्दाको पीडा पचाएर राष्ट्रपतिमा कांग्रेसलाई समर्थन गर्न राजनीतिक र नैतिक अप्ठेरो पर्ने’ एक थरी ठान्छन्।,‘गृह मन्त्रालय नदिएर राष्ट्रिय स्वतन्त्र पार्टीलाई सरकार छाड्न बाध्य पारे जस्तै राष्ट्रपति नदिएर अपमानित गर्दै एमालेलाई पनि त्यही अवस्थामा धकेल्ने’ प्रधानमन्त्री प्रचण्डको उद्देश्य रहेको उनीहरूको विश्लेषण पाइन्छ।,एमालेको समर्थन लिएर अचानक प्रधानमन्त्री बनेका र राष्ट्रिय सहमतिको अडान लिएका प्रचण्डसमेत संलग्न बैठकबाट ‘पुरानो गठबन्धन बिउँताउने सहमति’ बाहिर आउनुले पनि त्यो विश्लेषणलाई थप बल दिएको देखिन्छ।,एमालेबाहेकका दलहरूबीच भइरहेका बैठकहरूका सम्बन्धमा नेकपा एमालेका नेता पृथ्वी सुब्बा गुरुङले वर्तमान सत्ता गठबन्धन टुट्न पनि सक्ने सम्भावना देखिएको टिप्पणी गरे।,तर राष्ट्रपतिमा माओवादीले कांग्रेसलाई सघाए पनि एमाले सरकारमा रहिरहन्छ वा रहँदैन भन्नेबारे कुनै छलफल नभएको बताए।,उनले भने, “भोलि (शनिवार) बस्ने बैठकले त्यसबारे निर्णय गर्न सक्छ।”,कांग्रेससँगको समीकरण बन्न नदिन राष्ट्रपतिमा नेता नेपाललाई अघि सार्ने एमाले अस्त्र करिब निष्प्रभावी बनेको देखिएको छ। अब पनि अर्को अस्त्र बाँकी छ?,कतिपयले एमाले र नेकपा माओवादी केन्द्रबीच एकीकरणपछि बनेको नेकपा बिउँताउने प्रस्ताव स्वीकार गरेमा बहसले फेरि नयाँ मोड लिन सक्ने ठानेका छन्।,कतिपय एमाले नेताहरू त्यसो गरेर भए पनि गठबन्धन जोगाउनु पर्ने पक्षमा देखिन्छन्। त्यो सम्भावना स्वयम् ओली र प्रचण्डको रुचिमा निर्भर हुने ठानिन्छ।,तर ओलीले पत्रकारहरूसँग भनेका छन्, “भोलि मनोनयन हुन्छ, एमालेको (उम्मेदवार) हुन्छ भन्ने त हामीले पुस १० गते नै टुङ्गो लगाएर बसेका छौँ। अरू घटनाक्रम थाहा छैन।”,2023 बीबीसी। अन्य वेबसाइटका सामग्रीहरूका लागि बीबीसी जिम्मेवार छैन।, "
https://www.bbc.com/nepali/news-64609054,टर्कीमा नयाँ बनेका बहुतल्ले आवासीय भवनहरू समेत भूकम्पका कारण ढलेपछि मानिसहरू आक्रोशित भएका छन्। ,"बीबीसीले भग्नावशेषमा परिणत भएका तीन वटा नयाँ भवनहरूको जाँच गरेर भवन सुरक्षामा तीनले उजागर गरेका पक्षहरू पत्ता लगाउने प्रयास गरेको छ। ,दक्षिणी टर्की र उत्तरी सिरियामा ७.८ र ७.५ म्याग्निच्युडका दुईवटा ठूला भूकम्पहरूले हजारौँ मानिसहरूको ज्यान लिनुका साथै सबैखाले भवनहरू जमिनसम्मै भत्काइदिएको छ। ,यहाँको भूकम्पमा सबैभन्दा नयाँ केही भवनहरू पनि ढलेपछि भवन सुरक्षाको मापदण्डबारे केही जरुरी प्रश्नहरू उठेका छन्।,आधुनिक निर्माणको प्रविधि अनुसार निर्माण भएका भवनहरूमा यो हदसम्मको धक्काबाट ठूलो क्षति हुन नहुने हो। ,यसअघिका भूकम्पपछि बनेका मापदण्डहरूका कारण यो देशमा नयाँ भवनहरूमा यो सुरक्षा सुनिश्चित भएको हुनुपर्ने हो। ,बीबीसीले अध्ययन गरेका तीनवटा मध्ये पहिलो भवनको सामाजिक सञ्जालमा आएका भिडिओहरूमा मानिसहरू चिच्याइरहेको र जोगिन दौडिरहेको देखिन्छ। ,मलाट्यामा रहेको भवनको तल्लो आधा भाग भत्कँदै गरेको देखिन्छ र माथिल्लो भाग कोल्टे परेर अडिन्छ। ,यो बहुतले आवासीय भवन 'अपार्टमेन्ट' गत वर्ष मात्रै बनेको हो। ,सामाजिक सञ्जालमा राखिएका भवनका यसअघिका विज्ञापनहरूमा यो भूकम्प प्रतिरोधी मापदण्ड अनुसार बनेको दाबी गरिएको छ। ,यसमा प्रयोग भएका सबै सामग्री र काम ""उच्च गुणस्तरका"" भएको विज्ञापनमा दाबी गरिएको छ। ,यसको आफ्नै विज्ञापन भने अहिले अनलाइनमा उपलब्ध छैनन् तर सामाजिक सञ्जालमा राखिएका स्क्रीनसट र भिडिओहरूबाट यही कम्पनीको विज्ञापन भएको ठम्याउन सकिन्छ। ,हालै बनेको मतलब यो सन् २०१८ मा अद्यावधिक गरिएको नयाँ भवन निर्माण मापदण्ड अनुसार बनेको हुनुपर्छ। ,यो मापदण्डमा भूकम्पको जोखिमयुक्त क्षेत्रमा बन्ने नयाँ संरचनाहरूमा उच्च गुणस्तरको कङ्क्रिटलाई स्टिलको डन्डी प्रयोग गरेर मजबुत बनाउनुपर्ने भनिएको छ। ,भवनमा प्रयोग हुने पिल्लरको लहर र बीमहरू पनि भूकम्पको प्रभाव कम गर्न सक्नेगरी राखिनुपर्ने नियम छ। ,बीबीसीले यो भवन निर्माणमा प्रयोग भएको मापदण्ड पुष्टि गर्न सकेको छैन। ,तस्बिरहरूले तटीय सहर स्केन्दोरुनमा हालै बनेको अर्को अपार्टमेन्ट भवनको पनि धेरै भाग भत्किएको देखाएका छन्। ,सोह्र तल्ले उक्त भवनको अगाडी र छेउपट्टिको भाग पूरै भत्किएका छन् भवनको एउटा भाग मात्रै ठाडो अडिएको छ। ,निर्माण कम्पनीले भवनको प्रवर्द्धनका लागि प्रयोग गरेको तस्बिरसँग उक्त भत्किएको भवनको तस्बिरलाई बीबीसीले तुलना गरेर हेर्दा एउटै देखिएको छ। ,यो भवन सन् २०१९ मा निर्माण सकिएको देखिन्छ। ,यसको अर्थ उक्त भवन पनि नयाँ मापदण्ड अनुसार बनेको हुनुपर्छ। ,बीबीसीले भवन निर्माण गर्ने कम्पनीसँग सम्पर्क गरे तापनि कुनै जवाफ पाएन।  ,बीबीसीले पुष्टि गरेको एन्टाकीयाको अर्को भवनको तस्बिरमा पनि नौ तले भवनको अधिकांश भाग भग्नावशेष भएको छ। ,यसमा निर्माणकर्ताको नाम पनि देखिन्छ: 'गुक्लु बाची'। ,हामीले उक्त भवनको उद्घाटन समारोहको भिडिओ भेट्यौँ जसले यसको निर्माण सन् २०१९ को नोभेम्बरमा सकिएको पुष्टि गर्छ। ,उक्त भिडिओमा निर्माणकर्ताले यो परियोजना निर्माणको गुणस्तरका दृष्टिले समेत विशेष रहेको दाबी गरेको छ। ,बीबीसीको जिज्ञासामा यसका निर्माताले भनेका छन्, ""मैले बनाएका सयौँ भवनहरूमध्ये दुर्भाग्यवश र दुखद् रूपमा दुई वटा भत्किएका छन्।"",उनले भूकम्पको ठूलो धक्काका कारण यो सहरका लगभग सबै भवन ढलेको दाबी गरेका छन्।  ,कडा भूकम्प प्रतिरोधी मापदण्ड लागु भएको क्षेत्रमा धेरै भवनहरू ढलेपछि टर्कीका धेरै मानिसहरूले भवन निर्माण गुणस्तरबारे प्रश्न गरिरहेका छन्। ,भूकम्प शक्तिशाली भए पनि राम्रोसँग बनाइएका भवनहरूले यसको धक्का बहन गर्न सक्नुपर्ने विज्ञहरू बताउँछन्। ,""यो भूकम्पको धक्का निकै ठूलो भए पनि राम्रोसँग बनाइएका भवनहरू ढाल्ने किसिमको थिएन,"" लन्डनस्थित युनिभर्सिटी कलेजका विज्ञ डेभिड एलेक्जान्डरले भने। ,""धेरै ठाउँमा धक्काको स्तर अत्यधिक मापन भएको ठाउँमा भन्दा कम थियो। त्यस कारण हामी के निष्कर्ष निकाल्न सक्छौँ भने भत्किएका हजारौँ घरहरूमध्ये अधिकांशले निर्माण मापदण्ड पूरा गरेका थिएनन्।"" ,सन् १९९९ मा देशको उत्तर पश्चिमी भूभागमा भूकम्पले १७,००० मानिसहरूको ज्यान लिएपछि भवन निर्माणको मापदण्डमा कडाइ गरिएको छ। ,तर कुनै मापदण्डहरूको कार्यान्वयन कमजोर छ। ,""अर्को पक्ष के पनि हो भने भइरहेका भवनहरूको सबलीकरण पनि निकै काम भएको छ र नयाँ भवनहरूमा पनि मापदण्ड पालना न्यून छ,"" प्राध्यापक एलेक्जान्डरले भने। ,बीबीसीका मध्यपूर्व संवाददाता टम बेटमनले दक्षिणी सहर अडानामा कुरा गरेका कतिपयले भत्किएकामध्ये एउटा भवन २५ वर्षअघिको भूकम्पमा पनि चर्किएको तर राम्रोसँग सबलीकरण नगरी छोडिएको बताएका छन्। ,ठूल्ठूला भूकम्प आइरहने विगत भए पनि जापानजस्ता देशहरूमा दशौँ लाख मानिसहरू घना जनसङ्ख्या भएको क्षेत्रमा अग्ला भवनहरूमा बसिरहेका छन्। ,यसले पनि भूकम्प प्रतिरोधी निर्माणको मापदण्ड पालनाले कसरी मानिसहरूलाई विपद्‍बाट जोगाउन सकिन्छ भन्ने देखाउँछ। ,भूकम्प सम्बन्धी सुरक्षाको मापदण्ड भवनको प्रयोग र भूकम्पको जोखिमयुक्त क्षेत्रसँगको दूरीका कारण फरकफरक हुनसक्छ। ,जसमा सामान्य सुदृढीकरणदेखि भवन भरी जडान हुने मोसन ड्याम्परहरूसम्म पर्दछन्। ,कतिपय भवनहरूलाई जमिनमा हुने कम्पनबाट अलग गर्न भवनको मुनि पट्टी झट्का अवशोषक राख्ने गरिन्छ। ,टर्कीमा सरकारले भवन निर्माणको मापदण्ड पालना नगरेका भवनहरूलाई निश्चित जरिवाना लिएर सुरक्षा प्रमाणपत्र दिने गरेको छ। ,सन् १९६० देखि सुरु गरेर सन् २०१८ सम्म यस्तो प्रचलन कायम रह्यो। ,आलोचकहरूले यस्तो छुट दिने प्रचलनले भूकम्प जस्ता विपत्तिमा जोखिम बढाउन सक्ने भन्दै लामो समयदेखि चेतावनी दिँदै आएका छन्। ,भूकम्प प्रभावित दक्षिणी टर्कीमा ७५,००० भवनहरूले यस्तो छुट पाएको इन्जिनियरहरूको एउटा संस्थाले जनाएको छ।,पछिल्लो भूकम्प आउनुभन्दा केही दिन अघिसम्म पनि टर्कीका सञ्चारमाध्यमले थप भवनहरूलाई यस्तो छुट दिन तयार गरिएको नयाँ कानुन संसद्‌मा स्वीकृतिका लागि पठाइएको उल्लेख गरेका थिए। ,एकजना भूगर्भविद्ले भने भूकम्पको उच्च जोखिम रहेका क्षेत्रमा यस्तो छुट दिने कानुन पारित भए त्यो ""अपराध"" हुने चेतावनी दिएका थिए। ,बीबीसी टर्कीसले प्राप्त गरेको प्रतिवेदनले सन् २०२० मा घातक भूकम्प गएको इजमिर प्रान्तमा ६,७२,००० भवनहरूले यस्तो छुट प्राप्त गरेको देखाएको थियो। ,उक्त प्रतिवेदनले त्यहाँको वातावरण र सहरीकरण मन्त्रालयलाई उद्धृत गर्दै सन् २०१८ मा करिब एक करोड ३० लाख भवनहरू मापदण्ड उल्लङ्घन गरेर निर्माण गरिएको उल्लेख गरेको थियो। ,बीबीसीले भवनको गुणस्तरबारे राखेको जिज्ञासामा वातावरण र सहरीकरण मन्त्रालयले आफ्नो प्रशासनले बनाएका कुनै पनि भवन नभत्किएको र भूकम्प गएका स्थानमा क्षतिको मूल्याङ्कनका कामहरू धमाधम भइरहेको जवाफ दिएको छ। ,2023 बीबीसी। अन्य वेबसाइटका सामग्रीहरूका लागि बीबीसी जिम्मेवार छैन।, "
https://www.bbc.com/nepali/news-64540224,"दक्षिणपूर्वी टर्की र सिमाना जोडिएको सिरियामा सोमवार बिहान आएका दुईवटा शक्तिशाली भूकम्पका कारण हजारौँ मानिसको ज्यान गएको छ र घाइते भएका छन्।  ,यो पनि हेर्नुहोस्","पहिलो भूकम्प आएको केही घण्टापछि दोस्रो शक्तिशाली भूकम्प आएको थियो। ,ती भूकम्पका कारण भएको मानवीय क्षति निकै बढी हुनसक्ने चेतावनी विश्व स्वास्थ्य सङ्गठन (डब्ल्यूएचओ) ले दिएको हो। ,टर्कीको गाजियान्टेप प्रान्तमा आएको पहिलो भूकम्प ७.८ म्याग्निट्यूडको थियो। नेपालमा सन् २०१५ मा आएको विनाशकारी भूकम्प पनि ७.८ म्याग्निट्यूडकै थियो। ,टर्कीमा परकम्पका रूपमा आएको दोस्रो भुइँचालो ७.५ म्याग्निट्यूडको थियो। ,यस्तो भुइँचालोलाई ठूलो मानिन्छ। ,टर्कीमा आएको पहिलो भूकम्पको केन्द्रबिन्दु जमिनको सतहभन्दा केवल १८ किलोमिटर मुनि थियो। ,त्यसैले भवनहरू र अन्य भौतिक संरचनामा ठूलो क्षति पुग्यो।,लन्डनस्थित यूनिभर्सिटी कलेजका जोखिम तथा विपद् न्यूनीकरण विभाग प्रमुख प्राध्यापक जोआना फोरे-वाकर भन्छिन्,""विगत १० वर्षमा दुई वटा मात्रै त्यति म्याग्निच्युडका र त्यसभन्दा अघिल्लो दशकमा चार वटा त्यस्ता विनाशकारी भूकम्प गएका छन्।"",तर भूकम्पको शक्तिका कारण मात्रै विनाश निम्तिने होइन।,यो भूकम्प बिहान सबेरै आएका बेलामा मानिसहरू घरभित्रै सुतिरहेका थिए।,घर तथा भवनहरू कति बलिया छन् कुराले पनि भूकम्पका कारण हुने क्षति फरक पर्न सक्छ। ,पोर्ट्स्मथ यूनिभर्सिटीका ज्वालामुखी र जोखिम सञ्चारसम्बन्धी अध्यापन गरिरहेकी डा. कार्मेन सोलाना सिरिया र दक्षिण टर्कीमा भूकम्प प्रतिरोधात्मक संरचनाहरूको अवस्था निकै खराब रहेको बताउँछिन्।,""त्यसकारण अब जीवन बचाउने कुरा प्रतिकार्यमा निर्भर रहन्छ। बाँचिरहेका मानिसहरूको उद्धारका लागि २४ घण्टा निकै महत्त्वपूर्ण हुन्छ र ४८ घण्टा पछि जीवितै उद्धार गर्न सकिने सम्भावना निकै कम हुन्छ,"" उनले भनिन्।,यो यस्तो क्षेत्र हो जहाँ विगत २०० वर्षयता ठूलो भूकम्प आएको थिएन। ,त्यसैले पनि पनि यहाँ भूकम्प आउँदा गरिनुपर्ने तयारीको मात्रा भूकम्प आइरहने क्षेत्रभन्दा निकै कम थियो। ,पृथ्वीको भूगर्भ विभिन्न तह मिलेर बनेको हुन्छ। चट्टानहरूको त्यस्तो तहलाई प्लेट भनिन्छ। ,ती एकअर्कासँगै टाँसिएर रहेका हुन्छन्। कहिलेकाहीँ प्लेटहरू यतायता हलचल गर्न खोज्छन्, तर एकअर्का हुने घर्षणका कारण रोकिन्छन्। तर कहिलेकाहीँ यस्तो दबाव सिर्जना हुन्छ जसका कारण प्लेटहरू एकअर्कामाथि खप्टिन पुग्छन् र अचानक सतहमा हलचल हुन्छ। ,अहिले टर्कीमा अरेबियन प्लेट उत्तरतर्फ सरेर एनाटोलियन प्लेट थिचिएका कारण भूकम्प गएको हो।,प्लेटहरूको घर्षण नै विगतमा भएका भूकम्पहरूको पनि कारण हो।,यो क्षेत्रमा सन् १८२२ को अगस्टमा ७.४ म्याग्निट्यूडको भूकम्प गएको थियो। त्यो सोमवारको भूकम्पभन्दा निकै सानो हो।,मापनमा सानो भए पनि उक्त भूकम्पका कारण उक्त क्षेत्रमा ठूलो क्षति भएको थियो। एलेपो सहरमा मात्रै ७,००० मानिसले ज्यान गुमाएका थिए। ,क्षति पुर्‍याउन सक्ने क्षमताका परकम्पहरू एक वर्षसम्म नै आइरहे।,सोमवारको भूकम्पपछि पनि धेरै वटा परकम्पहरू आएका छन्। वैज्ञानिकहरूले यसअघिको ठूलो भूकम्पमा जस्तै परकम्पहरू निरन्तर आइरहने ठानेका छन्। ,भूकम्प स्केलमा नापिन्छ। त्यसलाई म्याग्निट्यूड भनिन्छ।,साधरणतया म्याग्निट्यूड २.५ वा त्यसभन्दा सानो कुनै पनि भूकम्प महसुस हुँदैन। तर मापन गर्ने उपकरणहरूले यस्ता भूकम्पको पनि पहिचान गर्छन्। ,म्याग्निट्यूड ५.० सम्मका भूकम्पहरू आएको थाहा हुन्छ। तिनले क्षति पनि पुर्‍याउन सक्छन्। ,टर्कीमा आएको ७.८ म्याग्निट्यूडको जत्रो भूकम्पले ठूलो क्षति पुर्‍याउन सक्ने भएकाले यस्ता भूकम्पलाई ""मेजर"" अर्थात् ठूलो भनेर वर्गीकरण गरिएको छ।,म्याग्निट्यूड ८.० भन्दा ठूलो भूकम्प विनाशकारी हुन्छ। त्यसको केन्द्रबिन्दुवरपर रहेका स्थानमा ठूलो विध्वंश हुन सक्छ। ,जापानको तटीय क्षेत्रमा सन् २०११ मा आएको भूकम्पको म्याग्निट्यूड ९.०  मापन भएको थियो। त्यसले त्यहाँको भूमिमा व्यापक क्षति निम्त्याएको थियो। ,उक्त भूकम्पका कारण शृङ्खलाबद्ध सुनामीहरू आए। एउटा सुनामीका कारण जापानको एउटा परमाणुकेन्द्रमा ठूलो दुर्घटना भयो। ,दक्षिण अमेरिकी राष्ट्र चिलेमा सन् १९६० मा गएको ९.५ म्याग्निट्यूडको भुइँचालोलाई अहिलेसम्म मापन गरिएकामधये ठूलो भूकम्प मानिएको छ।,आमाको शवसँग नाभी जोडिएकी नवजात शिशु फेला परिन्,भत्किएको भवनको भग्नावशेषबाट यसरी जीवितै उद्धार गरियो,टर्कीमा रहेका नेपालीको त्रास र चिन्ता,सम्झनामा फुकुशिमा: विश्व हल्लाएको त्यो पारमाणविक दुर्घटना,'काठमाण्डू यसरी पूर्वतिर सर्‍यो, पश्चिममा गएर अडियो',2023 बीबीसी। अन्य वेबसाइटका सामग्रीहरूका लागि बीबीसी जिम्मेवार छैन।, "
https://www.bbc.com/nepali/news-64658857,"माघ १ गते ७२ जनाको ज्यान जानेगरी पोखरामा भएको यती एअरलाइन्सको विमान दुर्घटनाको जाँच गर्न गठित आयोगले बुधवार प्रारम्भिक प्रतिवेदन सार्वजनिक गरेसँगै दुर्घटनाको कारणबारे विभिन्न कोणबाट विश्लेषण भइरहेको छ। ,'धेरै कारण हुनसक्छन् तर दोष ,विमानचालकमाथि,',यो पनि हेर्नुहोस्","आयोगका अनुसार बुधवार सार्वजनिक प्रतिवेदन ""प्रारम्भिक मात्र भएकाले"" थप अध्ययन जारी रहनेछ। ,प्रतिवेदनमा आयोगले ""मानवीय कमजोरी"" का कारण ‍दुर्घटना भएको हुनसक्ने सङ्केत गरेको छ तर त्यस्तो निष्कर्ष भने निकालेको छैन। ,उक्त प्रतिवेदनको अध्ययन गरेका एक वरिष्ठ विमानचालकले प्रतिवेदनको विवरण हेर्दा ""यान्त्रिक गडबडी""ले दुर्घटना भएको जस्तो देखिएको बीबीसीलाई बताएका छन्। ,यद्यपि आयोगका सदस्यहरूका भनाइमा ""दुर्घटनाको मुख्य कारण पत्ता लगाउन थप अध्ययन आवश्यक"" देखिएको छ। ,उक्त दुर्घटना नेपालको आन्तरिक उडानमा भएको सबैभन्दा घातक विमान दुर्घटना हो। ,बुधवार सार्वजनिक प्रतिवेदनमा आयोगले उक्त जहाजको विवरणदेखि त्यस दिन त्यो जहाजले गरेका उडानहरूको विवरण समेटेको छ। ,त्यस्तै चालकलगायतको व्यक्तिगत विवरण, मौसमसम्बन्धी जानकारी, जहाज दुर्घटना भएको स्थानको जानकारी, फ्लाइट रेकर्डरमा भएका विवरणका अंशजस्ता कुराहरू प्रतिवेदनमा समाविष्ट छन्। ,फ्लाइट डेटा रेकर्डर (एफडीआर) तथा ककपिट भोइस रेकर्डर (सीभीआर) मा रेकर्ड भएका विवरणका आधारमा काठमाण्डू विमानस्थलबाट उडेर पोखरामा दुर्घटना हुँदाका बेलासम्मका घटनाक्रमलाई प्रतिवेदनमा क्रमैसँग उल्लेख गरिएको छ। ,उक्त प्रतिवेदनले उडान सुरक्षासम्बन्धी अन्तरिम सिफारिस दिनुका साथै विस्तृत अनुसन्धानका लागि दायरा पनि तय गरेको छ।,प्रतिवेदनमा पोखरा अन्तर्राष्ट्रिय विमानस्थलमा तत्कालका लागि प्रवेशबिन्दु रनवे 'वनटू'तर्फबाट उडान गर्नेबारेमा त्यहाँको अध्ययन गराएर मात्र गराउन नेपाल नागरिक उड्डययन प्राधिकरणलाई सिफारिस पनि गरिएको छ।   ,अब आयोगले सोही दायरामा केन्द्रित भएर अनुसन्धान गर्ने आयोगका सदस्यसचिव बुद्धिसागर लामिछानेले जानकारी दिए।,प्रारम्भिक प्रतिवेदनमै अबको अनुसन्धानको दायरा के हुन्छ भन्ने उल्लेख गरिएको छ। ,त्यसमा उल्लेख भएको विवरणअनुसार उक्त जहाज अवतरण गर्ने बेलामा जहाजका दुवै इन्जिनका प्रोपेलरहरू फेदरको अवस्थामा किन गए भन्ने भन्ने एउटा दायरा तय गरिएको छ। ,त्यस्तै दोस्रो दायरामा त्यस्तो अवस्था आउनुमा मानवीय कारण थियो कि भन्ने हेरिनेछ। ,तेस्रो दायराका रूपमा स्वचालित नभई विमानचालक आफैँले हेरेर जहाज अवतरण गराउने प्रवृत्ति तथा पोखरामा आन्तरिक र अन्तर्राष्ट्रिय विमानस्थल एकसाथ सञ्चालनसम्बन्धी कुरालाई पनि दुर्घटनासँग जोडेर अनुसन्धान गरिनेछ।,Airports in Nepal,""अबको हाम्रो अनुसन्धान यी तीनवटा विषयमा केन्द्रित हुनेछ। त्यसका लागि हामीले अन्तर्राष्ट्रिय विज्ञहरू वा प्रविधिको सहयोग लिनुपरे पनि लिन्छौँ,"" आयोगका सदस्यसचिव लामिछानेले भने। ,एक साताअघि नै उक्त आयोगले वक्तव्यमार्फत् जहाज दुर्घटनामा पर्नुको प्रारम्भिक कारण 'बेस लेगमा दुवै इन्जिनका प्रोपेलरहरू फेदरमा गएको देखिएको' जनाएको थियो। ,अहिलेको प्रारम्भिक प्रतिवेदनमा त्यो अवस्था आउनुपूर्व चालकहरूबीच भएको संवाद र त्यसपछिको संवादलाई समेत उल्लेख गर्दै त्यसको विस्तृत विवरण दिइएको छ। ,प्रतिवेदनका अनुसार उक्त जहाजका मुख्य चालक क्याप्टेन कमल केसी सहचालकको सीटमा बसेका थिए भने सहचालक अञ्जु खतिवडा मुख्य चालकको सीटमा बसेकी थिइन्।,प्रशिक्षक पाइलट समेत रहेका केसीले खतिवडालाई निर्देशन दिइरहेका थिए। ,तर अन्तिम अवस्थासम्म पनि ""इन्जिनमा पावर नआएपछि"" केसीले नै जहाज अवतरणको ""कमान्ड"" सम्हालेका थिए। ,कतिपयले मुख्य विमानचालक सहचालकको सीटमा बसेर निर्देशन दिएको कुरामाथि पनि प्रश्न उठाएका छन्। ,यद्यपि वरिष्ठ पाइलट वाईके भट्टराई ""हवाई संस्कृतिमा त्यो नौलो कुरा नभएको"" बताउँछन्। ,""यो हवाई संस्कृतिबारे जानकारी नभएकाले मात्र भन्ने कुरा हो। यस्तो चलनलाई सामान्य मानिन्छ,"" उनले भने। ,उनी आफूले पनि अरू विमानचालकलाई त्यसरी प्रशिक्षण दिएको बताउँछन्। ,आयोगको प्रारम्भिक प्रतिवेदनले यसअघि सार्वजनिक भइसकेका कतिपय कुराहरूलाई पुष्टि गरेको छ। ,जस्तो पोखराको नयाँ अन्तर्राष्ट्रिय विमानस्थलको पश्चिमी प्रवेशबिन्दु अर्थात् धावनमार्ग 'वनटू' बाट अवतरण गर्न उक्त विमानले मागको कुरा यसअघि नै सार्वजनिक भएको थियो। ,Nepal aviation accidents,तर सुरुमा पोखरा विमानस्थलसँगको सम्पर्कमा एअर ट्राफिक कन्ट्रोलर (एटीसी) ले जहाजलाई पूर्वतर्फको छेउ अर्थात् रनवे 'थ्रीजीरो'बाट  अवतरण गर्न निर्देशन दिएका थिए। ,तर चालकहरूको अनुरोधमा त्यसलाई पश्चिमतर्फको प्रवेशबिन्दुबाट अवतरणको अनुमति दिइएको थियो।,त्यस्तै चालकले आफैँले हेरेर अवतरण गराउनेगरी जहाजलाई जमिनतर्फ ल्याउँदै गरेको पहिले नै सार्वजनिक भइसकेको कुरालाई पनि प्रतिवेदनले पुष्टि गरेको छ।,प्रतिवेदनमा विमानले सावधानी जनाउने सङ्केतहरूलाई चालकहरूले ""वास्ता नगरेको""तर्फ पनि सङ्केत गरिएको छ। ,यस्ता विभिन्न आधारहरू हेरेर ""मानवीय त्रुटि""तर्फ प्रतिवेदनले सङ्केत गरेको देखिन्छ। ,यद्यपि लामिछाने कुन त्रुटिका कारण दुर्घटना भयो भन्नेबारे तोकिएका दायरामा बसेर थप अध्ययन हुने बताउँछन्।,वरिष्ठ विमानचालक क्याप्टेन वाईके भट्टराई ""इन्जिन फेल हुँदैमा प्रोपेलर फेदर"" नहुने बताउँछन्।,""फेदर गर्दा म्यानूअल (हातले नै) नै गर्नुपर्ने हुन्छ, इन्जिन फेल हुँदैमा फेदर हुँदैन त्यो पनि दुवै प्रोपेलर फेदरिङ हुने भन्ने कुरा अलि अनौठो छ,"" उनले भने।,प्रारम्भिक प्रतिवेदन हेर्दा आफूलाई ""मानवीय भन्दा पनि बढी यान्त्रिक गढबढी हो कि भन्ने शङ्का गर्ने ठाउँ भएको जस्तो लागेको"" उनले बताए। ,तर नेपालमा भएका दुर्घटनामा प्राय: पाइलटमाथि दोष थोपरिने गरेको उनी बताउँछन्। ,""जहाज बनाउने कम्पनी, इन्जिन बनाउने कम्पनी, जहाज बनाउने देश, त्यो चलाउने कम्पनी सबै आफूमाथि दोष नआओस् भन्ने चाहन्छन्,"" उनले भने। ,""त्यस्तो बेलामा दोष पाइलटमाथि लगायो भने त उनीहरूले आफ्नो प्रतिरक्षा गर्ने अवस्था हुँदैन। त्यसैले यी सबै पक्षलाई हेरेर निष्पक्ष जाँच हुनुपर्छ।"",उनले सबै पक्षका स्वार्थलाई समेत दृष्टिगत गरेर ""निष्पक्ष"" जाँच गर्नसके मात्र यथार्थ बाहिर आउने धारणा व्यक्त गरे। ,Phase-wise aviation accidents in Nepal,पोखरामा भएको दुर्घटनामा विमानमा सवार सबै जनाको मृत्यु भएको भए पनि ७१ जनाको मात्र शव वा शरीरको अवशेष भेटिएको अधिकारीहरूले बताएका छन्,विज्ञहरूका अनुसार एटीआरजस्ता विमानमा इन्जिनले घुमाउने पङ्खालाई प्रोपेलर भनिन्छ। जहाजलाई निश्चित गतिमा अघि तान्नका लागि प्रोपेलरमा हुने ब्लेडहरूको कोण परिवर्तन भइरहेको हुन्छ।,दुर्घटना जाँच आयोगका सदस्य वरिष्ठ इन्जिनियर एकराजजङ्ग थापाले गत साता बीबीसीलाई दिएको जानकारीअनुसार विमान 'फेदर' गर्नु भनेको नौलो कुरा भने होइन।,उनका अनुसार विमानको इन्जिनमा समस्या आए पाइलटले आफैँ पनि फेदर गर्न सक्छन्। त्यस्तै इन्जिन बन्द गर्नुअघि पनि विमान फेदर गर्न सकिन्छ।,''फेदर गर्नु भनेको कुनै आश्चर्य कुरा होइन। सामान्य प्रक्रिया नै हो,'' गत साता उनले भनेका थिए।,उनका अनुसार प्रोपेलरको ब्लेडहरू टेढो किसिमले बसे विमान अघि बढ्छ। ,Playback of YT flight,धार सीधा अगाडि फर्केर बस्यो भने विमान अघि बढ्दैन र त्यो अवस्थालाई नै फेदर भएको भनिन्छ। ,जहाजलाई अघि नतान्ने अवस्थामा राख्नुलाई फेदर भनिन्छ। कुनै कारण आकाशमा इन्जिन रोकिए वा रोक्नुपरेमा विमान फेदर गर्नुपर्ने हुन्छ।,पाइलटले गर्नेबाहेक इन्जिनमा समस्या आएको विमानले थाहा पाए स्वचालित रूपमा फेदर हुने पनि थापा बताएका थिए।,""दुई किसिमबाट यो (फेदर) हुन सक्छ। मानवीय त्रुटि पनि हुनसक्छ … अन्य समस्या आएर पनि होला भन्ने कुरा हो। तर दुई वटाकै (दुवै इन्जिन एकैपटक फेदर हुने) सम्भावना कम हुन्छ। त्यसैले ठ्याक्कै के कारणले (त्यस्तो) भयो भन्ने हालसम्म अनुसन्धानकै क्रममा छ,'' थापाले बीबीसीसँग भनेका थिए।,विज्ञहरूका भनाइमा प्रोपेलरको कोण परिवर्तन भएपछि विमानको पङ्खाले हावा काट्ने प्रक्रिया रोकिन्छ र त्यसले विमानको उड्ने शक्ति गुम्छ।,ATR-72 worst crashes,’१३ वर्षको उद्धारकार्यमा मैले यस्तो घटना पहिलो पटक देखेँ’,यति एअरलाइन्सको विमान खसेको ठाउँमा जे देखियो ,के मोबाइल फोन वा चट्याङका कारण विमान दुर्घटना हुन्छ?,2023 बीबीसी। अन्य वेबसाइटका सामग्रीहरूका लागि बीबीसी जिम्मेवार छैन।, "
https://www.bbc.com/nepali/articles/c16nwd30k7yo,टर्कीमा अन्य देशहरूमाभन्दा धेरै भूकम्प आउँछ। उक्त देशको जमिनमुनि थुप्रै महत्त्वपूर्ण फल्ट लाइन वा जमिनमुनिका चिरा रहेकाले त्यहाँ धेरै भूकम्प आउने हामी बारम्बार सुन्छौँ।,"तर फल्ट के हो र भूकम्पसँग यसको के सम्बन्ध छ? बीबीसीले एकजना भूकम्पविद्सँग यसबारे कुरा गरेको छ।,""जति द्रुत गतिमा औँलाका नङ पलाउँछन् - प्लेटहरू त्यति छिटो सर्छन्।"",डा. जेसिका हथोर्नले १६ वा त्यस्तै टेक्टोनिक प्लेट भनिने चट्टानहरूको तहबारे चर्चा गरेकी छन्।,ती एकसाथ मिलेर पृथ्वीको बाहिरी तह बन्छन्।,यूनिभर्सिटी अफ अक्सफर्डको डिपार्टमेन्ट अफ अर्थ साइन्सेसकी यी सहायक प्राध्यापकले भूकम्पहरूले कसरी उत्पन्न हुन्छन् भन्ने अध्ययन गर्दै तिनको फल्टसँगको सम्बन्धबारे व्याख्या गरेकी छन्।,“फल्ट त्यस्तो ठाउँ हो जहाँ दुई प्लेट एक अर्कामा नजिक भएर सर्छन्, जहाँ एकातर्फ एउटा ठोस भाग र अर्को ठोस भाग अर्कोतर्फ हुन्छन् र उनीहरू एक अर्कासँग नजिक भएर सर्छन्,” ती भूकम्पविद्ले भनिन्।   
,ती एकअर्काबीच निकै सुस्त गतिमा चल्छन् (प्राय: हरेक वर्ष केही सेन्टिमिटरका दरले मात्र), जसमा आउने अचानक हलचल वा फेरबदलले निकै ठूलो ऊर्जा उत्पन्न गराउँछ र ती चट्टानमा चिरा उत्पन्न भई भूकम्प आउँछ। ,डा. हथोर्नका अनुसार यो तुलनात्मक रूपमा सतहको नजिक हुन्छ किनकि पृथ्वीको केन्द्र भाग लेदोयुक्त र तरल स्वरूपमा हुन्छ।,“भूकम्प आउनका लागि त्यस्तो कमजोर ठाउँ चाहिन्छ जुन छिट्टै टुट्नका लागि नाजुक अवस्थामा रहेको हुनुपर्छ,” डा हथोर्न भन्छिन्।,भूकम्पहरू प्राय: टेक्टोनिक प्लेटका सीमामा हुन्छन्। तर महादेशका बीचमा समेत त्यस्तो भएका दुर्लभ उदाहरण छन्।,वास्तवमा ८० प्रतिशतभन्दा धेरै मुख्य उदाहरणहरू प्रशान्त महासागरका छेउमा 'रिङ्ग अफ फायर' भनिने क्षेत्रमा भएका छन्।,जहाँ प्यासिफिक प्लेट आसपासका प्लेटहरूभन्दा तल झरेको छ।,
,
,भूकम्पहरूले नयाँ फल्टहरू सिर्जना गर्ने भए तापनि धेरैजसो घटनाका हकमा त्यहाँ पहिले नै फल्टहरू हुने डा हथोर्न बताउँछिन्।,पहिले नै रहेका फल्टमा चुक हुँदा त्यसलाई तीनवटा आधारभूत तहका रूपमा वर्गीकरण गरिन्छ: साधारण फल्ट, रिभर्स फल्ट र स्ट्राइक-स्लिप फल्ट।,यस्तो खाले फल्टमा दुई भाग तेर्सो गरी एक अर्कातर्फ सर्छन्। 
,स्ट्राइक-स्लिप फल्टहरू प्राय: ठाडो हुन्छन् र तलतर्फ काटिन्छन्। कहिलेकाहीँ त्यो १५ देखि २० किलोमिटरसम्मको गहिराइमा सर्छन्। 
,एउटा उदाहरण इस्ट एनाटोलियन फल्ट हो। ७०० किलोमिटर लामो उक्त फल्ट टर्कीमा एनाटोलियन र अरेबियन फल्टको सीमाबीचमा पर्छ। 
,सन् २०२३ फेब्रुअरी पहिलो साता गएको ७.५ र ७.८ म्याग्निट्यूडको भूकम्प झण्डै एक शताब्दीमा गएको शक्तिशालीमध्येको भूकम्प हो। जुन त्यस क्षेत्रमा त्यस क्षेत्रमा तेर्सो स्लिप फल्ट भएर गएको थियो।,पृथ्वीको सतहभन्दा मात्र केही किलोमिटर गहिराइमा उत्पन्न भएका ती विनाशकारी भूकम्प र परकम्पबाट अहिलेसम्म ४१ हजार भन्दा धेरै मानिसको मृत्यु भएको विवरण छ।,
,
,
,यस प्रकारको अर्को उदाहरण अमेरिकाको क्यालिफोर्नियामा रहेको सान आन्ड्रेस फल्ट प्रणाली हो। जुन कैयौँ फल्टहरू मिलेर बनेको छ जसले पश्चिममा प्यासिफिक प्लेटदेखि पूर्वमा उत्तर अमेरिकी प्लेटसम्म समेट्छ।,बाँकी महादेशको तुलनामा पश्चिमी क्यालिफोर्निया ‍‍‍अलास्कासम्म फैलिएको डा. हथोर्न बताउँछिन्। यी प्लेटहरू एक अर्काबीच सर्ने हुँदा त्यहाँ भूकम्पहरू जाने गरेका छन्। ,उक्त फल्ट प्रणाली दबिएको र टुक्रिएको पत्थरको एउटा जटिल क्षेत्र हो जुन १,२०० किलोमिटर लम्बाई र कम्तीमा २५ किलोमिटर गहिराइमा फैलिएको छ।, 
,
,सन् १९०६ को १८ एप्रिलमा गएको क्यालिफोर्निया भूकम्पले सान एन्ड्रिअस फल्टको सुदूरउत्तरमा ४७७ किलोमिटर क्षेत्र चिरा पारेको थियो।,यूएस जिओलोजिकल सर्भेका अनुसार सान फ्रान्सिस्कोमा ठूलो विनाश गरेको उक्त भूकम्पलाई “हालसम्मकै सबैभन्दा उल्लेख्यमध्येको भूकम्प”का रूपमा हेरिन्छ। ,
, सामान्य फल्ट भनेका त्यस्ता चिरा हुन् जहाँ ढिक्का ढिक्का भाग अगाडि सर्छन् र एउटा भाग ठाडो झर्छ।  ,इथियोपियाको अफार क्षेत्रमा पृथ्वीका माथिल्लो तहका तीनवटा भिन्न भागहरू भेट्छन् जसलाई अफार ट्रिपल जङशन भनिन्छ। ,सोमालियन प्लेट बाँकी महादेशबाट पर सरिरहेको छ जसले एउटा दरारयुक्त उपत्यका र ठाडो गहिरा चिराहरू बनाइरहेको छ। ,यसैबीच अफ्रिकन र सोमालियन प्लेटहरू उत्तरको अरेबियन प्लेटबाट छुट्टँदै ‘Y’ आकारको दरार प्रणाली बनाएका छन्।  ,त्यस गतिविधिले चट्टानमा शक्ति सिर्जना गर्छ र त्यसले चिरा, फल्ट, ज्वालामुखी र जमिनमा अन्य असरहरू देखाउँछ।,सन् २००५ मा त्यस क्षेत्र शृङ्खलावद्ध दरारहरू देखा पर्दै भूकम्प र खरानीका बादलहरू बनेका थिए। र एउटा आठ मिटर फराकिलो र ६० किलोमिटर लामो चट्टानी दरार देखिएको थियो। ,
,आइसल्याण्डमा सक्रिय ज्वालामुखी,उत्तर अमेरिकी र यूरेशियन टेक्टोनिक प्लेटहरू एकअर्काबाट विस्तारै पर सरिरहेका छन्। र छुट्टिरहेका प्लेट सीमामा मध्य एटलान्टिक पर्वत शृङ्खलाका रूपमा एउटा फल्ट लाइन सिर्जना भएको छ।  ,उक्त पर्वत शृङ्खला उत्तरी र दक्षिणी आन्ध्र महासागरको बीचमा हजारौँ किलोमिटर फैलिएको छ। ,ती प्लेटहरू एकअर्काबाट पर सरिरहँदा पृथ्वीको सतहमुनि रहेको तरल म्याग्मा माथि सर्दै सीमामा नयाँ चट्टान बन्छ र त्यसलाई नयाँ पदार्थहरूले पर्वत शृङ्खलाबाट अन्यत्र धकेल्छन्। ,त्यसले प्राय:जसो पानीमुनिको पर्वतीय शृङ्खला बनाउँछ जुन सहतमा कतै टापुहरूका रूपमा रहन्छन्।,त्यसका उदहारण आइसल्याण्ड, एजोर्स अथवा एसेन्सन टापु हुन्।,त्यसले सतहमा चिराहरू भूकम्पहरू र ठूलो मात्रामा भूकम्पीय गतिविधि सिर्जना गर्छ।
, 
,जब भागहरू एकसाथ आएर एउटा भाग माथितिर सर्छ तब रिभर्स वा थ्रस्ट फल्टहरू बन्छन्। ,ती एकीकृत सीमासँग सम्बन्धित छन् र ती प्राय: ठूला फल्टहरू हुन्।,डा. हथोर्नका अनुसार “ती पृथ्वीमा कुनै कोणबाट टुक्रिन्छन् जसले व्यापक क्षेत्र सिर्जना गर्दै नाजुक असरहरू उत्पन्न गराउन सक्छन्।”,
,सन् २०११ मा जापानमा गएको ठूलो भूकम्पबाट व्यापक विध्वंश भएको थियो,जापान ट्रेन्च फल्ट क्षेत्र जापानी टापुहरूको पूर्वी भागमा उत्तरदेखि दक्षिणतर्फ फैलिएको पानीमुनिको निकै तल्लो भाग हो जसले यूरेशियन प्लेटलाई प्यासिफिक प्लेटसँग छुट्याउँछ। ,सन् २०११ को मार्च महिनामा गएको ९.१ म्याग्निट्यूडको विनाशकारी टोहोकु-ओकी भूकम्पले जापानी तटहरू हल्लाएको थियो। त्यस भूकम्पले उक्त फल्टमा ५० मिटरको परिवर्तन ल्याएको थियो।  ,जापान ट्रेन्चको एउटा भागको उक्त दरारले निकै ठूलो जनधनको क्षति गरेको थियो। जसक्रममा आएको सुनामीले तटीय क्षेत्रमा असर गर्दा फुकुशिमा परमाणु प्लान्टमा भएको चुहावटले अर्को विपद् निम्त्याएको थियो। 
,अटाकामा फल्ट प्रणालीको रूपमासमेत परिचित यो फल्ट पूर्वी प्रशान्त महासागरमा पर्छ। ,जुन पेरु र चिलेका तटभन्दा झण्डै १६० किलोमिटर पर नाज्का र दक्षिण अमेरिकी टेक्टोनिक प्लेटबीचमा पर्छ।  ,नाज्का प्लेटको समुद्री क्रस्ट दक्षिण अमेरिकी महादेशको सतहमुनि चलायमान हुँदा त्यहाँ ठूला भूकम्पीय गतिविधिहरू हुन्छन्।
,सन् १९६० को २२ मेमा दक्षिण चिलेको भाल्दिभिआ सहरमा गएको ९.५ म्याग्निट्यूडको भूकम्प अहिलेसम्म मापन गरिएकै सबैभन्दा ठूलो भूकम्पका रूपमा हेरिन्छ।,
,वैज्ञानिकहरूका अनुसारमा त्यसबेला उत्पन्न भएको शक्ति दोस्रो विश्वयुद्धको बेला हिरोशिमामा उत्पन्न शक्तिभन्दा २० हजार गुणा धेरै थियो।
,
,
,
,यद्यपि तपाईँ  फल्टलाइन नजिकै बस्ने भन्दैमा त्यो चिन्ताको विषय नै हो भन्ने होइन।  ,डा. हथोर्नले सबै फल्टहरूले भूकम्प नल्याउने बताउँछिन्।,“धेरैजसो फल्ट क्षेत्रमा कि भूकम्प हुँदैनन् वा ती निकै साना हुन्छन्,” उनी भन्छिन्।  ,“ती त्यहाँ विस्तारै सर्ने किसिमका हुन्छन्।” ,2023 बीबीसी। अन्य वेबसाइटका सामग्रीहरूका लागि बीबीसी जिम्मेवार छैन।, "
https://www.bbc.com/nepali/articles/c9rd6klrx6ko,,"चीनमा ""शून्य कोभिड नीति"" अहिले कार्यान्वयनमा छैन,चीन सरकारले तीन वर्षपछि कठोर “शून्य कोभिड नीति” परिवर्तन गरेपछि हजारौँ कोभिड परीक्षण बुथहरूले नयाँ स्वरुप पाउँदैछन्। ,प्रयोगबिहीन कतिपय बुथहरू पुस्तकालय बन्दैछन्। केही बुथहरूलाई अग्नि नियन्त्रक उपकरण राख्ने ठाउँ बनाइएको छ। कतिपय बुथहरू चाहिँ अनलाइन मार्फत् विक्रीका लागि राखिएका छन्। ,2023 बीबीसी। अन्य वेबसाइटका सामग्रीहरूका लागि बीबीसी जिम्मेवार छैन।, "
https://www.bbc.com/nepali/articles/c2q9lq0l09wo,,"हालै रोहित पौडेलले एकदिवसीय खेलमा एक हजार रन पुरा गरेका थिए,सन् २०१४ मा नेपालले २० ओभरको विश्वकप खेलिरहँदा त्यसमा  नेपाली खेलाडीहरूको समर्थनमा सम्पूर्ण ध्यान लगाउने खेलप्रेमी नेपाली को थिएनन् होला। ,हो, रोहित पौडेलले पनि त्यति नै बेला सपना बुनेका थिए-"" म पनि कुनै दिन राष्ट्रिय जर्सी लगाएर खेल्नेछु। "",८ वर्ष बित्यो। र, अहिले पौडेल राष्ट्रिय क्रिकेट टोलीका ११ औँ कप्तान छन्। संसारमा थोरै खेलाडीको सपनाले मात्र यस्तो सार्थकता पाउने गर्छ। ,उनको ब्याटिङ कलाबाट नेपाली क्रिकेट समर्थकहरू मन्त्रमुग्ध छन्। थुप्रै खेलमा उनले नेपाललाई 'हारको मुख' बाट उकासेका छन्। ,उनको नाममा थुप्रै विश्व कीर्तिमान समेत बनिसकेको छ। ,र, अहिले भन्न थालिएको छ - ""पारस खड्का युगपछि नेपाली क्रिकेट हाँक्नसक्ने खुबी रोहितसँग छ।"",नवलपरासी बर्दघाट १४ का रोहितको स्कुलमा राम्रो क्रिकेट खेल्ने विद्यार्थीको छवि थियो। ,घरको वातावरण पनि खेलमैत्री थियो। भारतीय सेनाका लाहुरे बुबा कुमार पौडेल पनि क्रिकेट प्रेमी नै थिए। ,माथि उल्लेख भए झैँ बाङ्ग्लादेशमा भएको टी-२० विश्वकपका सबै खेल हेरेपछि रोहितमा क्रिकेटमा थप डुबुल्की लगाउने हुटहुटी जाग्यो। ,गाउँ छोडेर उनी काठमाण्डूको बालुुवाटार क्रिकेट एकेडेमीमा भर्ना भए। त्यहाँ डेढ वर्ष सिक्दा क्रिकेटको वातावरणसँग मज्जाले घुलमिल हुने अवसर उनले पाए।,त्यतिले चित्त बुझेन र उनी भारत पुगे। नयाँ दिल्लीको गुरुचरण सिंह एकेडेमीमा प्रशिक्षण लिए। परिवारले उनको हरेक इच्छाको होस्टेमा हैंसे गरिरह्यो।  ,त्यसैबेला नेपाल क्रिकेट सङ्घले एसीसी यू-१९ एसिया कपका लागि 'ट्यालेन्ट हन्ट' मार्फत देशभरिबाट खेलाडी खोज्ने क्रममा रोहित बुटवलमा भएको 'हन्ट 'मा प्रशिक्षकहरूको नजरमा परे। ,अनि पौडेल सन् २०१६ मा श्रीलङ्कामा हुने एसीसी यु-१९ एसिया कपमा छानिए। अर्थात् सपना बुनेको दुई वर्षपछि नै रोहितले जुनिअर राष्ट्रिय जर्सी लगाउन पाए। त्यति बेला उनी १४ वर्षका मात्र थिए। ,अनि पहिलो खेलमा नै उनले भारत विरुद्ध अविजित ६८ रन बनाउँदै आफ्नो क्षमता प्रमाणित गरिदिएका थिए।,श्रीलङ्काबाट फर्केर बर्दघाट पुग्दा त उनलाई गाँउलेहरुले फुलमाला बर्साएर गाउँ घुमाएका थिए। त्यतिबेला स्थानीय नायक भएका थिए रोहित पौडेल।,१९ वर्ष उमेर समूहको प्रतिस्पर्धा खेलेपछि राष्ट्रिय टोलीका लागि प्रयास गर्नु स्वाभाविक हो नै। रोहितले पनि त्यही गरे। तर उनको बन्द प्रशिक्षणमा पर्ने अनि फ्याँकिने क्रम सुरु भयो। किनकि राष्ट्रिय टोलीका लागि उनी 'उमेरमा काँचो' थिए, अनुभवमा पनि।,यस बिचमा उनलाई आफ्नो क्षमता प्रस्तुत गर्ने माध्यम बन्यो एभरेष्ट प्रिमियर लिग (इपीएल)। इपीएलमा भैरहवा गोल्डेन्समा अनुबन्धित उनले प्रभावशाली खेल प्रदर्शन गरे। यसले उनलाई राष्ट्रिय टोलीको ढोका ढकढक्याउन मदत गर्यो। ,विश्वकप लिग-२ को नामिविया यात्रामा  रोहित सिनिअर राष्ट्रिय टोलीमा छानिए। ,सन् २०१८ फेब्रुअरी ८ तारिखमा उनले नामिविया विरुद्धको खेलबाट राष्ट्रिय टोलीमा 'डेब्यु' गरे।,आफूले चार वर्ष अगाडिको विश्वकपमा टेलिभिजनमा देखेका 'आइडल' खेलाडीहरूसँग एउटै टिममा खेले। पहिलो खेलमा आठौँ नम्बरमा ब्याटिङ गर्ने अवसर पाएका उनले १७ रन जोडेका थिए। जसको मदतमा टोली एक विकेटले विजयी भयो। ,त्यो भ्रमण पौडेलका लागि जीवनको अविस्मरणीय खेल पनि बन्न पुग्यो। किनकि यो त्यही ऐतिहासिक श्रृंखला थियो, जहाँबाट नेपालले एक दिवसीय अन्तर्राष्ट्रिय राष्ट्र (ओडिआई) को मान्यता लिएर फर्केको थियो।,फेब्रुअरी १४ मा क्यानडालाई अन्तिम बलमा १ विकेटले जितेको त्यो खेल, करण केसी र सन्दीप लामिछानेले अन्तिम विकेटका लागि ५२ रन बनाएको खेल, पारस खड्का गोल्डेन डक आउट भएको खेल र करणले नटआउट ४२ रन बनाएको खेल। ,पौडेल जति खेर पनि त्यो खेल सम्झेर रोमाञ्चित र अभिप्रेरित हुने गरेको बताउँछन्। सो खेलमा उनले पनि २७ रनको इनिङ्गस् खेलेका थिए जुन नेपाली ब्याटरले बनाएको तेस्रो उच्च स्कोर थियो। ,यो भ्रमणले पौडेललाई राष्ट्रिय टोलीमा स्थापित हुने मौका दियो। त्यसको ६ महिनापछि नेपालले नेदरल्याण्डस्‌सँग ओडिआई राष्ट्रको हैसियतले खेल्ने भयो। ,सो टोलीमा रोहित पनि समावेश भए। पहिलो खेलमा उनले मौका पाएनन्। तर शरद भेषावकर घाइते भएपछि दोस्रो खेलमा उनलाई मौका दिने बित्तिकै नयाँ कीर्तिमान बन्यो। ,१५ वर्ष ३३५ दिनको उमेरमा ओडिआई खेल्ने उनी विश्वका चौथो कान्छा खेलाडी बने। उनीभन्दा माथि पाकिस्तानका हसन रजा, केन्याका गुरदिप सिंह र क्यानडाका नितिश कुमार कान्छा खेलाडी थिए।,यद्यपि अहिले रोहित त्यसको छैटौँ स्थानमा पुगिसकेका छन्। चार वर्षका बीचमा अरू दुई खेलाडीले पनि कान्छो खेलाडीका रूपमा डेब्यू गरिसकेका छन्। जसमा एकजना उनका सहकर्मी गुलशन झा पनि हुन्। झा अहिले तेस्रो नम्बरमा छन्। ,सोही साल २०१८ मा उनले टी-२० मा डेब्यु गरे र इङ्ल्याण्डमा  एमसीसीसँग खेले। ,कलिलो उमेरमा राष्ट्रिय टोलीको नियमित सदस्य हुनुको रोहितलाई फाइदा थियो। उनले त्यसको सदुपयोग गरे। सन् २०१९ मा अर्को कीर्तिमान रचे।,युएईसँग उनीहरूकै घरेलु मैदानमा खेलिएको ओडिआई सिरिजमा जनवरी २६ का दिन उनले अर्धशतक प्रहार गरे, जुन कान्छो उमेरमा अर्धशतक बनाउने कीर्तिमान बन्यो। ,उनले त्यो बेला ५७ बलमा ७ चौका प्रहार गरेर ५५ रन बनाएका थिए। उनी त्यो दिन १६ वर्ष १४६ दिनका भएका थिए।,उक्त स्कोरपछि भारतका सचिन तेन्दुलकर र पाकिस्तानका शाहिद अफ्रिदी जस्ता विश्व चर्चित खेलाडीहरूको रेकर्डलाई उछिने। ,तेन्दुलकरले १६ वर्ष २१३ दिन तथा अफ्रिदीले १६ वर्ष २१७ दिनमा अर्ध शतक बनाएका थिए।,अहिले यो कीर्तिमानमा रोहितलाई नेपालकै कुशल मल्लले उछिनीसकेका छन्। कुशलले तीन वर्ष अगाडि १५ वर्ष ३४० दिनमा अर्धशतक प्रहार गरेर रोहितलाई उछिनेका थिए।  ,रोहित पौडेलको विशेषता के छ भने उनी परिस्थिति अनुकूल खेल्न सक्छन्। ब्याटिङमा उनको धैर्यता महसुस गर्न सकिने खालको हुनेगर्छ।,नेपालको लागि ६५ एक दिवसीय खेल्ने क्रममा उनले पटक पटक आफ्नो भूमिकामा न्याय दिएका छन्। सो क्रममा कीर्तिपुर क्रिकेट मैदानमा पपुवा न्युगिनी विरुद्ध रोहितले बनाएको १२६ रनको शतकीय इनिङ्गस्‌ले दुई कीर्तिमान रच्यो। ,एक, त्यो कान्छो उमेरका एक दिवसीय शतकमा विश्वको नवौँ स्थानमा थियो। गत वर्ष बनेको त्यो शतकका दिन उनी १९ वर्ष २०४ दिनका थिए। अर्को, यो एक दिवसीयमा कुनै पनि नेपालीले बनाएको सर्वाधिक रन थियो। ,यूएईमा यो साताबाट सुरू हुने श्रृङ्खलाका लागि खेल्न जाने क्रममा टोलीका सदस्यहरूसँग,रोहित पौडेलको नाममा बनेको अर्को कीर्तिमान हो विश्वको दोस्रो र नेपालको पहिलो कान्छो कप्तान। ,गत कार्तिक २७ गते कप्तान नियुक्त हुँदा उनी २० वर्ष ७३ दिनका थिए। उनी भन्दा माथि अफगानिस्तानका रसिद खान मात्र छन्, जो १९ वर्ष १६५ दिनमा कप्तान भएका थिए। ,यसका लागि उनलाई भाग्यको पनि साथ रह्यो। नेपाली क्रिकेटमा घटेका केही घटनाक्रमका कारण रोहितले कप्तानको जिम्मेवारी सोचेभन्दा अगाडि पाउन सके। ,भएको के थियो भने गत वर्ष नियमित कप्तान ज्ञानेन्द्र मल्ल र उपकप्तान दीपेन्द्र सिंह ऐरी लगायत केही खेलाडीहरू र  क्रिकेट सङ्घबीच खेलाडीहरूको वरीयता र पारिश्रमिकको विषयलाई लिएर असमझदारी बढ्यो।,त्यही निहुँमा क्यानले कप्तान मल्ल र उपकप्तान ऐरीलाई हटाउँदै सन्दीप लामिछानेलाई कप्तानीको जिम्मेवारी दिएको थियो।,तर लामिछानेमाथि नाबालिग बलात्कारको कसुरमा मुद्दा चलेपछि गत भदौ २३ गते उनी क्यानको निलम्बनमा परे। त्यसपछि उपकप्तान रोहितको कप्तान बन्ने बाटो खुलेको हो। ,ज्ञानेन्द्र मल्ल, दीपेन्द्र सिंह ऐरीजस्ता कप्तानका दाबेदारहरूका माझ रोहित उदाए। जबकी ऐरीलाई लामो समय अघि नेपालको कप्तानको रूपमा हेरिन्थ्यो।,जीतपछि सहकर्मी करण केसीसँग कप्तान रोहीत पौडेल,कीर्तिपुरमा भर्खरै खेलिएको विश्वकप लिग-२ मा त उनको कप्तानीमा नेपालले सबै चार खेल जितेर शृङ्खलामा अभूतपूर्व 'क्लीन स्वीप' गर्‍यो।,यो क्रममा रोहितले २ वटा अर्धशतक सहित टिमलाई जिताउन अहम् भूमिका खेले। स्कटल्यान्ड विरुद्धको अन्तिम खेलमा टिम हारको सङ्घारमा पुग्दा उनले अविजित ९५ रन जोडेर खेल जिताए। ,पहिलो दिनमा नामिवियाले दिएको २८६ रनको लक्ष्य पूरा गर्न उनले ७२ रन बनाएका थिए।  ,चार खेलमा कुल २१२ रन जोडेका उनी एक दिवसीय खेलमा १ हजार रन पूरा गर्ने पहिलो नेपाली पनि बनेका छन्। अन्तर्राष्ट्रिय एक दिवसीय क्रिकेटमा उनको कुल रन सङ्ख्या १ हजार १५७ छ।  ,क्रिकेटलाई शालीन खेल मान्ने हो भने त्यसको प्रकृतिसँग मिल्दाजुल्दा खेलाडी रोहित पौडेल हुन् भन्दा फरक पर्दैन।,उनी कम बोल्ने गर्छन्, धेरै कुरा हाँसोमै टार्छन्। बोलेको छ त केबल मैदानमा उनको ब्याट। ,नेपाली क्रिकेटमा रोहितको यात्रा र उनले रचेको इतिहासपछि यो मान्न करै लाग्छ कि उनमा नेपाली क्रिकेटलाई लामो समय डोर्‍याउने ल्याकत छ। ,पूर्व राष्ट्रिय खेलाडी सञ्जम रेग्मी भन्छन् - ""रोहित त्यो क्षमताका खेलाडी हुन्, जो लेखाजोखा गरेर विषम परिस्थितिमा खेल्न सक्छन्, खेल जिताउने क्षमता राख्छन्। भरपर्दा छन्। "",अहिले कप्तान रोहित माथिको भरोसाको परीक्षा पनि भइरहेको छ। किनकि नेपालले अब खेल्ने विश्वकप लिग-२ को ८ मध्ये ५ खेल जित्नु छ।,नेपाली क्रिकेटलाई अर्को उचाइमा पुर्‍याउनुअघि मैदानमा नतिजा दिलाएर अहिले कायम रहेको एक दिवसीय क्रिकेट राष्ट्रको हैसियत कायम राख्नु रोहित र नेपाली टोलीका लागि पहिलो चुनौती देखिन्छ। ,2023 बीबीसी। अन्य वेबसाइटका सामग्रीहरूका लागि बीबीसी जिम्मेवार छैन।, "
https://www.bbc.com/nepali/articles/cl7jpv7dggxo,"युक्रेनका राष्ट्रपति भोलोदिमिर जेलेन्स्कीले पूर्वी क्षेत्रमा भइरहेको लडाइँको अग्रभागमा रहेको बख्मुत सहरको अवस्था ""झन् कठिन"" बन्दै गइरहेको बताएका छन्।","रुसी सेनाले छ महिनाभन्दा लामो समयदेखि उक्त सहर कब्जा गर्ने प्रयास गरिरहेको छ।,""हामी हालसम्म रहेका स्थानहरू जोगाउन प्रयोग गर्न सकिने सबै कुरा दुस्मनले लगातार ध्वस्त पारिरहेका छन्,"" जेलेन्स्कीले भने।,अमेरिकी अर्थमन्त्री जेनेट यलनले सोमवार किएभ भ्रमणको क्रममा रुसलाई हतियार सहयोग नगर्न चीनलाई चेतावनी दिएपछि जेलेन्स्कीले आफ्नो स्थितिबारे जानकारी दिएका हुन्।,रुसले एक वर्षअघि युक्रेनमा आक्रमण गरे यताका केही विध्वंसकारी लडाइँ दोनेत्स्क क्षेत्रको बख्मुतमा भएको छ।,उक्त सहरको केही भूभाग रुस र उसका पृथकतावादी सहयोगीहरूको नियन्त्रणमा छ।,हालसालै रुसी सेनाले त्यस औद्योगिक सहरलाई कब्जा गर्ने प्रयास तीव्र बनाएको छ र उसका सेना युद्ध मैदानमा निकै अगाडि बढिरहेका छन्।,स्वघोषित दोनेत्स्क पिपल्स रिपब्लिकका पृथकतावादी नेता डेनिस पुश्लिनले सहर प्रवेश गर्ने सबै सडकहरू ""व्यावहारिक रूपमा हमला हुन सक्नेगरि नियन्त्रणमा"" रहेको बताए।,नियमित सम्बोधनमा त्यहाँको परिस्थितिबारे बोल्दै राष्ट्रपति जेलेन्स्कीले, रुसको नयाँ आक्रमण नीतिका कारण बख्मुतसम्म पुग्ने व्यवस्था र त्यस भूभागको रक्षा सुनिश्चित गर्न कठिन भइरहेको जनाएका छन्।,उनले ""वीरतापूर्वक त्यस क्षेत्रमा लडिरहेकाहरू प्रति कृतज्ञता"" व्यक्त गरे।,""आफ्नो देशको सम्पूर्ण क्षेत्र""लाई ""रुसी आतङ्क""बाट जोगाउन आधुनिक लडाकु विमान पठाउन उनले पुनः आह्वान समेत गरेका छन्।,सोमवार किएभको आकस्मिक भ्रमणका क्रममा जेनेट यलनले युक्रेनलाई १.२५ अर्ब डलरको आर्थिक तथा बजेट सहायता घोषणा गरिन्।,उनले गत साता किएभ पुग्दा अमेरिकी राष्ट्रपति जो बाइडनले दिएको सन्देशलाई दोहोर्‍याउँदै भनिन्- युद्ध जित्न आवश्यक अवधिभर वाशिङ्गटन युक्रेनको साथमा रहने छ।,यलनले पश्चिमी शक्तिहरूले रुसमाथि लगाएको ठूलो प्रतिबन्धका बीच उसको अर्थतन्त्र चपेटामा नपरेको सीएनएनसँग बताइन्। यद्यपि, त्यो समयसँगै कमजोर हुँदै जाने उनको अपेक्षा छ।,उनले युक्रेनमा आक्रमणका गर्दा नष्ट भएका सैन्य उपकरणहरू प्रतिस्थापन गर्ने रुसी क्षमता ""बिस्तारै खतरामा परेको"" बताइन्,चीनले रुसलाई त्यस्तो हतियार आपूर्ति गर्ने कुनै पनि कदमले ""गम्भीर"" नतिजा निम्त्याउने उनको चेतावनी छ।,""र, हामीले चिनियाँ सरकार र चिनियाँ फर्महरू वा वित्तीय संस्थाहरूलाई ती प्रतिबन्धहरूको उल्लङ्घन गरेमा परिणामहरू निकै गम्भीर हुन सक्नेबारे स्पष्ट पारेका छौँ।"",गत साता अमेरिकी विदेश मन्त्री एन्टोनी ब्लिङ्कनले चीनले रुसलाई हतियार र गोला बारुद आपूर्ति गर्ने विषयमा विचार गरिरहेको बताएका थिए। यद्यपि, बेइजिङले उक्त दाबीको खण्डन गरेको छ।,चीनका शीर्षस्थ कूटनीतिज्ञ वाङ यी र रुसका राष्ट्रपति भ्लादिमिर पुटिनबीच गत साता मस्कोमा भएको भेटले रुससँग चीनको घनिष्ठ सम्बन्धको सङ्केत गरेको छ।,2023 बीबीसी। अन्य वेबसाइटका सामग्रीहरूका लागि बीबीसी जिम्मेवार छैन।, "
https://www.bbc.com/nepali/articles/c8vee2l0vrpo,,"माघ ७ गते प्रतिनिधिसभामा उपसभामुख पदको निर्वाचन हुँदै थियो। सदनमा जनाउघण्टी बज्यो। सांसदहरू एकपछि अर्को गर्दै मतदानका लागि भित्र पस्न थाले। तर काखमा ठ्याक्कै दुई महिने छोरी च्यापेर उभिएकी सांसद माया राई अन्योलमा थिइन्।,उनलाई छोरी आफूसँगै भित्र लैजाने अनुमति थिएन। बाहिर छोरी बोकिदिने कोही थिएन।,“अनिवार्य उपस्थिति भनिएको थियो। घरमा बच्चा हेर्ने कोही थिएनन्। त्यसैले उसलाई लिएर गएँ। तर त्यहाँ पुगेपछि समस्या भयो,” नेपाली कांग्रेसकी सांसद राईले सुनाइन्।,उनले पार्टीको संसदीय दलका एक सदस्यसँगको सल्लाहमा छोरीलाई सभापतिको कार्यकक्षमा राख्ने योजना बनाइन्। तर सुरुमा मर्यादापालकले रोके। उनीहरूले सुरक्षा जोखिमको कारण देखाएको उनी बताउँछिन्।,अन्य देशहरूमा सांसदले सदनमा सन्तानलाई आफूसँगै राखेको वा त्यहीँ स्तनपान गराइरहेको दृश्य उनले सञ्चारमाध्यमहरूमा देखेकी थिइन्।,“तर नेपालको सन्दर्भमा त्यस्तो अनुमति दिइएको रहेनछ। मर्यादापालकले एउटा कोठा छ त्यहाँ राख्नूस् भनेका थिए। तर हेरिदिने भरपर्दो मान्छे नहुँदा मैले बच्चा छोड्न सकिनँ,” राईले भनिन्।,झन्डै ३० वर्ष लामो राईको राजनीतिक यात्रा नीति निर्माणको तहमा पुग्नु र ४३ वर्षीया उनी आमा बन्नु एकै पटक जस्तो भयो।,यसै वर्ष भएको संसदीय निर्वाचनमा उनी समानुपातिकतर्फ जनजातिबाट प्रतिनिधिसभा सदस्य चुनिइन्। ,चुनाव प्रचारप्रसारको समयमा उनी गर्भवती थिइन्। पुस ७ गते प्रतिनिधिसभाका नवनिर्वाचित सदस्यहरूले शपथ लिँदै थिए। तर पुस ५ गते उनले शल्यक्रिया माध्यमबाट राईकी छोरी जन्मिइन्।,“सबै माननीयहरूले शपथ लिइरहँदा म अस्पतालको शय्यामा थिएँ। जान पाइनँ, खिन्न महसुस भएको थियो। तर आडैमा निदाइरहेकी छोरी देख्दा बेग्लै आनन्द र ऊर्जा मिल्यो। शपथ त फेरि लिन मिलिहाल्थ्यो तर पहिलोचोटि आमा बन्नुको खुसी कहाँ फेरि अनुभव गर्न पाइन्छ?,” उनले खुसी व्यक्त गरिन्।,त्यतिबेला आफू र छोरीको स्वास्थ्य ठीक हुनु नै “ठूलो कुरा भएको” उनी बताउँछिन्। अहिले आफू मातृत्व र राजनीतिबीच सन्तुलन गर्ने प्रयासमा रहेको उनले सुनाइन्।,रोचक त के भने त्यसको अघिल्लो दिन कांग्रेसको संसदीय दलको निर्वाचन थियो। सुत्केरी राईलाई एम्बुलेन्समार्फत् मतदान गर्न आउन आग्रह गरिएको थियो। तर उनको नियमित परीक्षण गरेका डा. जागेश्वर गौतमले स्वास्थ्य स्थिति बिग्रन सक्ने भन्दै त्यस्तो अनुमति दिएनन्।,त्यसपछि निर्वाचन आयोगका प्रतिनिधिसहित संसदीय दलका उम्मेदवारहरू अस्पतालमै पुगे। राईले त्यहीँबाट मतदान गरिन्। राईका लागि यी सबै घटनाक्रम एउटा सुखद संयोग थियो। त्यही खुसीमा उनले छोरीको नाम जुराइन्- निर्वाचिका।,“मेरो काँधमा आमा र सांसद हुनुको जिम्मेवारी एकसाथ पर्‍यो। यी दुवै निकै ठूला जिम्मेवारी हुन् र मैले निर्वाह गर्न सक्छु भन्नेमा विश्वस्त छु,” उनी प्रतिबद्ध सुनिइन्।,“त्यसैले सुरुदेखि नै कुनै पनि बैठक नछुटाउन कोसिस गरेकी छु। छोरी लिएरै हाउस गइरहेकी छु।”,श्रीमान् महेश राई उनीसँगै संसद् पुग्छन्। राई बैठकमा रहँदा उनी छोरी बोकेर गाडीभित्रै बस्छन्। छोरी रुन थालेपछि श्रीमतीलाई उनी फोन गर्छन्। राई बाहिर निस्कन्छिन्। गाडीमै बसेर छोरीलाई दूध खुवाउँछिन् र फेरि बैठकमा फर्कन्छिन्।,श्रीमान् वा परिवारका अरू सदस्यको फुर्सद नहुँदा भने आफूलाई छोरी छोडेर हिँड्न हम्मेहम्मे पर्ने गरेको उनको अनुभव छ। त्यस्तो बेलामा उनी आरामदायी कक्ष र सहयोगीको उपस्थिति कल्पना गर्छिन्।,तर यो भोगाइ माया राई एक्लैको भने होइन।,राष्ट्रिय प्रजातन्त्र पार्टीकी सांसद बिना जैसवालका दुई छोरी छन्। जेठी छोरी साढे तीन वर्षकी भइन् र कान्छी चाहिँ ६ महिनाकी।,स्थानीय तहको निर्वाचनमा वीरगन्ज महानगरपालिकाको उपमेयर पदमा उनी उठेकी थिइन्। त्यतिबेला कान्छी छोरी गर्भमा थिइन्। ,गर्भावस्थामै ३२ वटा वार्ड घुमेर घरदैलोदेखि आमसभाहरूमा उनी सहभागी भइन्। करिब ६ हजार मत ल्याएकी उनी पराजित भइन्। त्यसको दुई महिनापछि उनकी छोरी समय पुग्नु दुई महिना अगावै जन्मिइन्।,“गर्मी मौसममा घण्टौँ कुद्नु र घरदैलोको कारण हुनसक्छ शारीरिक असर परेको। तर मेरा श्रीमान्‌ले मलाई मानसिक रूपमा कमजोर महसुस हुन दिनुभएन। तिमी तङ्ग्रिएर झन् बलियो बन्नुपर्छ भन्नुभयो,” उनले सुनाइन्।,त्यसपछि संसदीय चुनावमा पार्टीले उनलाई मधेसी महिलातर्फ समानुपातिकमा पहिलो नम्बरमा राख्यो। त्यो अवसरलाई उनले छोरीले आफूसँगै लिएर आएको “भाग्य” ठानिन्।,“म एकदम मोटिभेटेड थिएँ। त्यसैले अवसर गुमाउन चाहिनँ। जनताको प्रतिनिधि बनेर सदनमा आएँ। त्यसपछि शारीरिकभन्दा मानसिक चुनौतीहरू ज्यादा भए,” उनले भनिन्।,छोरी बोकेर सांसदको शपथ ग्रहण गर्न पुगेकी थिइन् उनी। भित्र लैजान नपाउने थाहा पाएपछि छोरी हेर्न श्रीमान्‌लाई उनले बोलाइन्। प्रमाणपत्र लिन भने उनी छोरी लिएरै गएकी थिइन्।,सदनमा बैठक चल्न थालेपछि उनले एकजना सहयोगी महिला लिएर जान थालिन्। किनकि घरमै छोडेर जाँदा “बच्चाको चिन्ता बढी हुने” उनी बताउँछिन्।,“उनीहरू बस्न वा मैले बेलामै दूध खुवाउन जान छुट्टै कक्ष त थिएन। तर पनि फिजिकल कुराहरू व्यवस्थापन गर्‍यौँ, तथापि मानसिक र भावनात्मक कठिनाइहरू धेरै हुँदा रहेछन्,”  उनले भनिन्।,“बैठक ३/४ घण्टा चल्थ्यो। म निकै आत्तिन्थेँ। बच्चालाई पनि मलाई छोड्ने बानी थिएन। म त झन् आमा, कसरी छोड्न सक्नु? त्यसमाथि काठमाण्डूको जामले कुन समय घर पुगिन्छ थाहा नहुने।”, महिला सांसदहरूले आफूलाई समानुभूत गरेको उनको बुझाइ छ। उनीहरूसँग मिलेर संसद् भवन र पार्टी कार्यालयमा स्तनपान र शिशु स्याहार कक्ष स्थापना गर्न अध्यक्ष समक्ष आग्रह गरेको उनको भनाइ छ।,सङ्घीय संसद् भवनमा आमा सांसद वा अन्य कर्मचारी केन्द्रित विशेष कक्षको व्यवस्थापन छैन जहाँ उनीहरूले आफ्ना सन्तानलाई ढुक्कले छोड्न वा स्तनपान गराउन सकून्। त्यसैले आमा सांसदहरू आफ्नो काखे बच्चा घरमै छोडेर आउन वा एकजना रेखदेख गर्ने मानिससहित संसद् भवन परिसरमै ल्याउन बाध्य छन्।,“हेरिदिने मान्छे बच्चा बोकेर कम्पाउन्ड वरपर डुलिराख्नुहुन्छ। त्यहाँ हुँदा कम्तीमा आफू नजिक छ भन्ने अनुभूति हुन्छ। घरमै राखेर आउँदा त दिमाग सदनमा हुन्छ, मन घरमै,” सांसद जैसवालले आफ्नो अनुभव राखिन्।,पञ्चायतकालीन संरचना भएकाले त्यहाँ शिशु स्याहार केन्द्र वा स्तनपान गराउने कक्ष नभएको बताउँछन् सङ्घीय संसद्का सहप्रवक्ता दशरथ धमला। उनका अनुसार निर्माणाधीन भवनमा भने शिशु स्याहार केन्द्र र स्तनपान कक्ष स्थापना प्रस्ताव गरिएको छ।,“पुराना संरचनामा संसद् भवन रहेकाले हाल त्यस्तो सुविधा नभएको हो। तर नयाँमा न्यूनतम आवश्यकताका सेवासुविधा हुन्छन्,” उनले भने।,‘फिडिङ सेन्टर’मा तत्काल दूध खुवाउन आवश्यक संरचना र स्याहार केन्द्रमा शिशु तथा बालबालिका बस्न, सुत्न, खेल्न, उनीहरूलाई खाना खुवाउन आवश्यक व्यवस्थापन गरिने धमलाले बताए। ,यस्ता सुविधा सार्वजनिक स्थलसँगै निजी कार्यालयहरूमा पनि उपलब्ध हुनुपर्ने जैसवालको धारणा छ।, “आमा हुनु प्रायः सबै महिलाको जीवनको अंश हो। उनीहरू कोही पनि परिवारलाई छोडेर करियरमा केन्द्रित हुन सक्दैनन् होला। म पनि सक्दिनँ। त्यसैले क्षमता र अवसरले घरमा सीमित नरहेका हरेक महिलालाई सन्तान हुर्काउन सहज वातावरण निर्माण गरिनुपर्छ,” उनले भनिन्। ,त्यसो हुँदा जुनसुकै क्षेत्रका महिलाले आफ्नो काममा शतप्रतिशत दिन सक्ने उनको तर्क छ।,यी सबै चुनौतीबीच सांसद माया राई भने आफ्नो निर्वाचन क्षेत्र भोजपुरमा छोरी लिएरै मतदातालाई धन्यवाद ज्ञापन गर्न जाने योजनामा छिन्। तर विकट जिल्लाका सडकहरू सम्झँदा आफ्नो र छोरीको स्वास्थ्यमा कुनै असर पर्ने हो कि भन्ने कुराले पिरोलेको उनी सुनाउँछिन्। ,सडक, बिजुलीजस्ता संरचनागत र प्राविधिक विकासहरूको पाटो केलाउँदै गर्दा महिला र आमाहरूका आधारभूत आवश्यकताका मुद्दा कहीँ छुटेजस्तो लागेको उनी सुनाउँछिन्। त्यसैले अब सदनमा उनी एक सांसद मात्र नभई आमा भएर बोल्ने योजनामा छिन्।,“हरेक क्षेत्र र भूमिकामा चुनौती छन्। म त्यसलाई चिर्ने प्रयास गर्दैछु। हामीले हरेक आमाको आवश्यकता महिलाको हक, अधिकारको मुद्दा अघि सार्नुपर्छ। त्यसमा मेरो प्रयास रहन्छ,“ राईले भनिन्।,2023 बीबीसी। अन्य वेबसाइटका सामग्रीहरूका लागि बीबीसी जिम्मेवार छैन।, "
https://www.bbc.com/nepali/news-64578251,टर्की र सिरियाको भूकम्पका कारण भत्किएका भवनहरूभित्र फसेका जीवित मानिसहरूको उद्धारका लागि समय घर्किँदै गइरहेको छ।,"अब्लुलाइम मुआइनिलाई टर्कीको हटाईमा उद्धारकर्मीहरूले भग्नावशेषबाट निकालेका थिए,स्वदेशी तथा विदेशी उद्धारकर्मीहरूले जीवित मानिस रहेको ठानिएका भग्नावशेषहरू पन्छाएर जीवन बचाउन हरसम्भव प्रयास गरिरहेका छन्।,तर यसरी भग्नावशेषभित्र फसेका मानिस कति समयसम्म जीवित रहन सक्छन्?,विज्ञहरूले बीबीसीलाई बताए अनुसार यसलाई निर्धारण गर्ने विभिन्न तत्त्वहरू छन्।,भवन वा संरचना भत्किँदा च्यापिएका, थुनिएका वा फसेका व्यक्तिको अवस्थिति, पानी र श्वास फेर्ने पहुँच, त्यहाँको मौसमको अवस्था र शारीरिक तन्दुरुस्ती लगायत विभिन्न कुराहरूले उनीहरू कति समय बाँच्न सक्छन् भन्ने निर्धारण गर्छ।,अधिकांश उद्धारका कामहरू विपद्‌को घटना भएको २४ घण्टाभित्र भइसक्छन्। ,तर भग्नावशेषहरूबाट मानिसहरूलाई उद्धार गर्न त्योभन्दा धेरै लामो समय लागेका उदाहरणहरू पनि छन्।,संयुक्त राष्ट्रसङ्घले विनाशकारी घटना भएको पाँच देखि सातदिनसम्म खोजी र उद्धार जारी राख्ने गरेको छ।,यस्तो निर्णय पनि लगातार एक वा दुई दिनसम्म जीवित मानिसहरूको उद्धार हुन नसकेको अवस्थामा मात्रै लिइन्छ।,त्यसो भए के-के तत्त्वले विपद्‌मा फसेका मानिसहरूलाई जीवित राख्छ? ,भूकम्प वा कुनै पनि भवन अचानक ढल्ने कुरा अनुमान लगाउन सहज छैन। ,तर यस्तो आपत्कालिक घटनामा आफ्नो शरीरको अवस्थिति तपाईँ घटनामा बाँच्ने अवस्थाको लागि सबैभन्दा महत्त्वपूर्ण हुने विज्ञहरू बताउँछन्।,राम्रोसँग छनौट गरिएको बस्ने ठाउँले भग्नावशेषहरूबाट पुरिनबाट मात्रै बचाउँदैन सास फेर्नका लागि ठाउँ समेत पाइन सक्छ। ,""'ड्रप, कभर र होल्ड' अर्थात् निहुरिनु, छेकिनु र रोकिनुको अभ्यास गर्दा बाँच्नको लागि र श्वास फेर्नको लागि बाटो बनाउन सकिन्छ,"" टर्कीको सबैभन्दा ठूलो उद्धार तथा खोज सम्बन्धी संस्थाका संयोजक मुरत हरुन अन्गोरेन भन्छन्।,'ड्रप, कभर र होल्ड' भनेको आफ्नो हातलाई तल पारेर घुँडा टेकेर बस्नु, शरीरलाई टेबल वा कुनै माथिबाट झर्ने वस्तुबाट जोगाउने बस्तुमुनि छेकिनु र भूकम्पको झट्का नरोकिँदासम्म अडिनुलाई बुझाउँछ। ,""भूकम्प जस्तै विपद्‍बाट निम्तने आपत्कालिन अवस्थाबारे शिक्षा, तालिम र सचेतना महत्त्वपूर्ण भए पनि सधैँ बेवास्ता गरिने कुरा हुन्,"" उनले थपे।,""त्यही कुराले भग्नावशेषभित्र तपाईँको बाँच्ने समय तय गर्छ।"",विश्व स्वास्थ्य सङ्गठनको आपत्कालिन परियोजनाकी प्राविधिक अधिकारी डा जेत्री रेग्मी पनि पूर्व तयारीको महत्त्वमा जोड दिन्छिन्।,""बलियो डेस्क वा टेबलको मुनी छेकिएर रहँदा बाँच्ने सम्भावना बढ्छ। हरेक आपत्कालिन अवस्था फरक हुने भएकाले कुनै कुराको निश्चित हुँदैन तर प्रारम्भिक खोजी र उद्धार प्रयासहरू स्थानीय समुदायको पूर्व तयारी क्षमतामा पनि भर पर्छ,"" उनले भनिन्। ,भत्किएको भवनभित्र फसेको मानिस जीवित रहन श्वास फेर्नको लागि हावा र खानेपानी सबैभन्दा जरुरी हुन्छ। तर बाँच्ने कुरा उसलाई लागेको चोटमा पनि भर पर्छ। रगत बगिरहेको छ भने कुनै पनि मानिस २४ घण्टापछि जीवित भेटिने सम्भावना कम रहन्छ। ,ढलेको भवनमा फसेको मानिसलाई ठूलो चोट पनि लागेको छैन र श्वास फेर्ने ठाउँ पनि पाइरहेको छ भने उसलाई बाँच्नका लागि चाहिने अर्को महत्त्वपूर्ण कुरा शरीरलाई आवश्यक मात्रामा चाहिने पानी हो।,अमेरिकाको ड्यूक विश्वविद्यालयस्थित सघन उपचार सम्बन्धी विज्ञ प्राध्यापक रिचर्ड एडवार्ड मुनका अनुसार शरीरमा अक्सिजन र पानीको कमीले बाँच्न कठिन बनाउँछ।,""हरेक वयस्कको शरीरबाट पिसाब, पसिना, श्वास फेर्दा वा बाफको माध्यमबाट एक दिनमा १.२ लिटर पानी बाहिर जान्छ,"" उनले भने।,""यसरी आठ लिटरसम्म पानी बाहिर गयो भने मानिस गम्भीर बिरामी हुन्छ।"",कतिपय आकलनहरूले मानिस पानी बिना तीन देखि सात दिनसम्म बाँच्न सक्ने देखाएका छन्। ,यदि कुनै मानिसको टाउकोमा आघात पुग्ने किसिमको चोट लागेको छ र श्वास फेर्नका लागि साँघुरो ठाउँ मात्रै छ भने विपद्को दोस्रो दिनपछि बाँच्ने सम्भावना निकै कम हुन्छ।,डाक्टर रेग्मीका अनुसार यस्तोमा फसेका मानिसहरूलाई लागेको चोटको अवस्थाबारे मूल्याङ्कन गर्नु पनि निकै महत्त्वपूर्ण हुन्छ।,""मेरुदण्ड, टाउको वा छातीमा चोट लागेका मानिसहरूलाई आघातसम्बन्धी तत्काल उपचार हुने अस्पतालहरूमा नपुर्‍याउँदासम्म नबाँच्न सक्छन्,"" उनले भनिन्।,रक्तस्राव, हड्डी भाँचिने र अङ्गभङ्ग हुने जस्ता चोटपटकले मृत्युको सम्भावना बढाउँछ।,उद्धारपछि हुने हेरचाह पनि उत्तिकै महत्त्वपूर्ण हुने डा रेग्मी बताउँछिन्।,""भग्नावशेषबाट जीवित उद्धार गरिएकाहरूको पनि 'क्रस सिन्ड्रोम'का कारण मृत्यु हुनसक्छ। यस्तो अवस्था साधरणतया भूकम्पजस्ता विनाशकारी घटनामा च्यापिएका मानिसहरूमा हुने गर्छ।"",उनका अनुसार भग्नावशेषमा च्यापिएका कारण मांसपेशीमा क्षति पुगेका कारण शरीरमा उत्पन्न हुने एउटा विषाक्त पदार्थका कारण 'क्रस सिन्ड्रोम' हुनेगर्छ। ,जब शरीरलाई थिचेर राखेको भग्नावशेष हटाइन्छ यस्तो विषाक्त पदार्थ शरीरका अन्य ठाउँमा फैलिएर गम्भीर असरहरू देखा पर्न सक्ने डा रेग्मी बताउँछिन्।  ,विपद्का घटना भएका क्षेत्रको मौसमले पनि भग्नावशेषमा फसेका मानिसहरू कति समयसम्म बाँच्छन् भन्ने कुरा निर्धारण गर्छ।,प्राध्यापक मुनका अनुसार टर्कीमा अहिले रहेको जाडो मौसमले परिस्थितिलाई झन् खराब बनाएको छ।,""एकजना वयस्कले २१ डिग्री सेल्सियससम्मको तापक्रम आफ्नो शरीरको तातोपना नगुमाई सहन सक्छ। तर त्यो भन्दा चिसो भयो भने स्थिति फरक पर्न सक्छ,"" उनले भने।,त्यस्तो अवस्थामा शरीरको तापक्रमले वरपरको तापक्रम पछ्याउन सुरु गर्छ।,""हाइपोथर्मिया (शरीरको तापक्रम धेरै न्यून भएर जाने समस्या) हुने गति व्यक्तिको एकान्तपनामा र ओतको अवस्थामा पनि भर पर्छ। धेरै थोरै र कम भाग्यशालीहरूलाई मात्र यस्तो अवस्थामा हाइपोथर्मिया हुन्छ,"" सघन उपचार विशेषज्ञले भने।,तर गर्मीका कारण वरिपरिबाट बन्द रहेको ठाउँ धेरै तातो भयो भने पनि च्यापिएको मानिसले शरीरमा रहेको पानीको मात्रा छिटो गुमाएर बाँच्ने सम्भावना कम हुँदै जान सक्छ। ,विज्ञहरूका अनुसार सधैँजस्तो अवमूल्यन गरिएको विषय मानसिक सुस्वास्थ्य र नियन्त्रण हो। ,उनीहरूका अनुसार आफू जीवित रहने इच्छाशक्तिमा आफ्नो मनलाई अडिग राख्न सक्नु बाँच्नका लागि महत्त्वपूर्ण हुन्छ।,""डर हाम्रो प्राकृतिक प्रतिक्रिया हो, तर हामी आत्तिनु हुँदैन। हामी बाँच्नका लागि मानसिक रूपमा बलियो हुनुपर्छ,"" उद्धारविज्ञ अन्गोरेन भन्छन्।,यसका लागि दृढ सङ्कल्प पनि आवश्यक पर्छ।,सन् १९९५ मा दक्षिण कोरियामा भूकम्पको १० दिनपछि एक जना मानिसलाई जीवितै उद्धार गरियो। ,उनी वर्षाको पानी पिएर र कार्टुनको बक्सा खाएर बाँचेका विवरण आएका थिए। उनले आफ्नो दिमाग सक्रिय राखिरहन बच्चाका खेलौनासँग खेलेका थिए।,सन् २०१३ मा बाङ्ग्लादेशमा भत्किएको एउटा कारखानाबाट १७ दिनपछि एकजना महिलालाई जीवितै बाहिर निकालियो।,""मैले उद्धारकर्मीहरूको आवाज धेरै दिनदेखि सुनिरहेकी थिएँ। उनीहरूको ध्यान तान्न लौरो र डन्डीले भग्नावशेषमा हानिरहेँ तर कसैले मलाई सुनेन,"" आफ्नो उद्धार भएपछि उनले भनेकी थिइन्।,""मैले १५ दिनसम्म प्याकेटमा राखिएका खानेकुरा खाएँ। अन्तिम दुई दिन खानका लागि पानी बाहेक केही बाँकी थिएन।"",सुकुम्वासीका नेता भन्छन्, 'अपार्टमेन्ट होइन, भूमिमा अधिकार चाहिन्छ',हेइटीमा २ लाख २० हजार मानिसहरूको ज्यान जाने गरी सन् २०१० मा आएको भूकम्पपछि एकजना मानिस एउटा पसल रहेको भग्नावशेषभित्र १२ दिनसम्म बाँचेका थिए। ,पछि अर्का एकजना मानिस भूकम्पपछि बनेको भग्नावशेषमा फसेर २७ दिनसम्म बाँचेको विवरण आए।,सन् २००५ मा पाकिस्तान नियन्त्रित कश्मीरमा भूकम्पको दुई महिनापछि ४० वर्षकी महिलाको भान्साबाट जीवितै उद्धार गरिएको थियो। नक्ष बीबी नामकी ती महिला मांसपेशीहरू सुकेको र बोल्न नसक्ने अवस्थामा भेटिएकी थिइन्।,""हामीले मरिसकेको ठानेका थियौँ तर बाहिर निकाल्दै गर्दा उनले आँखा खोलिन्,""उनकी आफन्तले बीबीसीसँग भनेकी थिइन्।,2023 बीबीसी। अन्य वेबसाइटका सामग्रीहरूका लागि बीबीसी जिम्मेवार छैन।, "
https://www.bbc.com/nepali/articles/c51lrewwyq0o,सर्वोच्च अदालतबाट विदेश जाने स्वीकृति पाएपछि क्रिकेटर सन्दीप लामिछानेलाई आईसीसी विश्वकप लिग-२ त्रिकोणात्मक शृङ्खलामा सहभागी गराउन नेपाल क्रिकेट सङ्घ क्यानले पहल थालेको छ।,"तर अन्तर्राष्ट्रिय क्रिकेट परिषद् आईसीसीले अहिलेसम्म स्वीकृति दिएको छैन।,अदालतले लामिछानेलाई विदेश जाने बाटो खोलिदिए लगत्तै क्यानले लेग स्पिनर लामिछानेको नाम नेपाली टोलीमा समावेश गरिदिन आग्रह गर्दै आईसीसीको चासो अनुसार सोमबार साँझ पत्राचार गरेको छ।,क्यानले त्यसमा अदालतबाट प्राप्त आदेश लगायतका सम्पूर्ण कागजात पनि पेस गरेको छ।,क्यानका कार्यवाहक सचिव दुर्गाराज पाठकले बीबीसीसँग भने, ""लामिछानेको मुद्दा बारे आईसीसी पहिले नै जानकार छ। त्यही अनुरूप हामीले सम्पूर्ण जानकारी सहितको पत्र आईसीसीलाई पठाएका छौँ। निर्णय आउन बाँकी छ।"",अधिकारीहरूका अनुसार लामिछानेको नाम समावेश गरिदिन आग्रह गरेपछि आईसीसीले कारणबारे जानकारी मागेको थियो।,त्यसपछि राष्ट्रिय टोली घोषणाको चरणदेखि अदालतको आदेश आउँदासम्मको समय र प्रक्रियाबारे जानकारी गराइएको क्यानले जनाएको छ।,राष्ट्रिय टोलीको खेलाडी परिवर्तन गर्नका निम्ति आईसीसीले तोकेको निश्चित प्रक्रिया पूरा हुनुपर्छ।,टोलीको कुनै खेलाडी घाइते भएमा अर्को खेलाडी पठाउने सक्ने एउटा मुख्य प्रावधान छ।,यूएईमा एउटा मात्रै खेल खेलेको नेपालका कुनै खेलाडी घाइते भएका छैनन्।,त्रिकोणात्मक शृङ्खलाका लागि बनाइएको आईसीसीको प्राविधिक समितिमा यूएईका सदस्य पनि छन्।,त्रिकोणात्मक शृङ्खलामा यूएई पनि खेल्ने भएकोले लामिछानेको उपस्थिति उनीहरूले नरुचाउने सम्भावना पनि त्यति नै देखिएको क्यान पदाधिकारीहरू बताउँछन्।,कार्यवाहक सचिव पाठक भन्छन्, ""यूएईको लागि पनि शृङ्खलाका खेलहरू जित्न जरुरी छ। त्यसैले उनीहरूले पनि सन्दीप नेपालबाट नखेलोस् भन्ने चाहना गरेको हुनसक्छ।"",यद्यपि मङ्गलवार साँझसम्म आईसीसीले लामिछानेको मुद्दा बुझेको हुनाले स्वीकृति दिनेमा क्यान पदाधिकारीहरू आशावादी देखिन्छन्।,सोही अनुरूप क्यानले लामिछानेलाई यूएई पठाउनका निम्ति भिसा प्रक्रिया र टिकटको व्यवस्था मिलाउने काम गरिसकेको बताएको छ।,कार्यवाहक सचिव पाठकले भने, ""नेपालको यूएईसँगको खेल बिहिवार छ। भोलिसम्म स्वीकृति आयो भने पनि हामीले उनलाई समयमा पठाउन सक्छौँ।"",नेपालको १५ सदस्यीय टोली अहिले यूएईमा छ। स्वीकृति पाए क्यानले मौसम ढकाललाई फिर्ता बोलाउने तयारी गरेको छ।,विश्वकप लिग-२ शृङ्खला अन्तर्गत अहिले यूएईमा नेपाल, यूएई र पपुवा न्युगिनी सम्मिलित शृङ्खला भइरहेको छ।,नेपालले सोमवारको खेलमा पीएनजीलाई ४ विकेटले पराजित गरिसकेको छ।,नेपालले कुल चार खेल खेल्नेछ। जस अनुसार नेपालले बिहिवार यूएईसँग, शुक्रवार पीएनजीसँग र आइतवार शृङ्खलाको अन्तिम खेल यूएईसँग खेल्नेछ।,शृङ्खलाको तालिकामा नेपाल अहिले २८ अङ्कका साथ छैटौँ स्थानमा छ।,यूएई २९ अङ्कका साथ पाँचौँमा छ। दुई देशबीच तालिकाको माथिल्लो स्थानमा उक्लिन कडा प्रतिस्पर्धा चलिरहेको छ।,नेपालले अब सात खेल खेल्न बाँकी छ। जसमा ४ खेल जिते एक दिवसीय अन्तर्राष्ट्रिय ओडिआई मान्यता जोगाउने छ।,2023 बीबीसी। अन्य वेबसाइटका सामग्रीहरूका लागि बीबीसी जिम्मेवार छैन।, "
https://www.bbc.com/nepali/news-64345351,"नेपाल र न्यूजील्यान्डका केही स्थानको भौगोलिक स्थितिमा केही समानता छ। तर अभिलेखहरूले नेपालमा न्यूजील्यान्डमा भन्दा बढी हवाई दुर्घटनाहरू भएका देखाउँछन्। ,यो पनि हेर्नुहोस्","एभिएशन सेफ्टी नेटवर्कले सङ्कलन गरेको तथ्याङ्क तुलना गरेर हेर्दा नेपालमा भएका विमान दुर्घटनाको सङ्ख्या न्यूजील्यान्डको भन्दा तीनगुना बढी देखिन्छ। अप्ठ्यारो र चुनौतीपूर्ण भूगोलमा विमान चलाउनुपर्ने बाध्यता नेपालमा मात्र सीमित छैन। सेफ्टी म्याटर्स फाउन्डेशनका संस्थापक क्याप्टेन अमित सिंहका अनुसार न्यूजील्यान्डका विकट उपत्यकाहरूमा पनि नियमित व्यावसायिक उडानहरू हुन्छन्। ,""तर त्यहाँ नेपालमा जस्तो दुर्घटना भइरहँदैन। त्यहाँका विमानमा भू-उपग्रहमा आधारित प्रविधि प्रयोग गर्ने अत्याधुनिक उपकरणहरू छन्,"" उनले भने। ,नेपालमा हिमाली र पहाडी भेगमा विमान उडाउन विशेष दक्षता चाहिन्छ। ,""हाम्रोमा निश्चित विमानस्थलमा विमान उडाउन पाउने चालकका लागि निश्चित मापदण्ड तोकिएको छ। कुनै हवाईमार्गमा विमान उडाउन आईपी (प्रशिक्षक विमानचालक)सँग निश्चित घण्टा उडेको हुनुपर्छ,"" नेपाल नागरिक उड्डयन प्राधिकरणका भूतपूर्व महानिर्देशक सञ्जीव गौतमले भने। ,गौतमका अनुसार त्यो न्यूनतम मापदण्ड हो। केही वायुसेवा कम्पनीहरूले अझ बढी अनुभव र दक्षता खोज्न सक्छन्। ""त्यसका लागि तालिम दिने व्यवस्था उनीहरूले नै गर्छन्,"" उनले भने। ,निजी वायुसेवा कम्पनीहरूको संस्था 'वायुसेवा सञ्चालक सङ्घ'का अध्यक्ष क्याप्टेन रामेश्वर थापाका अनुसार अन्तर्राष्ट्रिय मापदण्डअनुसारको तालिमबाहेक नेपालमा जहाज उडाउने विमानचालकलाई यहाँका भूभाग र विमानस्थलहरूसँग परिचित गराउनेगरी थप तालिम र अभ्यास पनि गराइन्छ।,""हामी नियमित रूपमै तालिम गराइरहेका हुन्छौँ। प्रत्येक वायुसेवाको आआफ्नै तालिम विभाग हुन्छ। त्यो विभागबाट विज्ञ विमानचालकहरूले तालिम गराउँछन्, कहिलेकाहीँ बाहिरबाट विज्ञहरू ल्याएर पनि हामी गराउँछौँ,"" थापाले भने। ,Airports in Nepal,नेपालका वायुसेवा सञ्चालकहरूले चालकदललाई भर्चूअल अभ्यास गराउन प्रभावकारी हुने ठानिएको 'फ्लाइट सिम्युलेटर' भने ल्याएका छैनन्। ,""हामी भौतिक रूपमै वास्तविक तालिम गराइरहेका हुन्छौँ। कतिपय अवस्थामा हामी विमानमै सिम्युलेशन गर्छौँ,"" उनले भने। ,उनका अनुसार प्रत्येक प्रकारका विमानका लागि छुट्टाछुट्टै सिम्युलेटर चाहिने भएकाले र ''यहाँ ल्याउँदा वा विदेश पठाउँदा खासै खर्चमा फरक नपर्ने भएकाले'' अहिलेसम्म बाहिर पठाइँदै आएको छ। ,अहिले नेपालमा २१ वटा वायुसेवा कम्पनी छन्। ,तीमध्ये नौवटाले 'फिक्स्ड विङ' वायुयान अर्थात् सर्वसाधारणले बुझ्ने भाषामा भन्नुपर्दा हवाईजहाज मात्रै, १२ वटाले रोटर विङ वायुयान अर्थात् हेलिकप्टर मात्रै र एउटा कम्पनीले दुवै खालका वायुयान उडाउँदै आएको प्राधिकरणले जनाएको छ।  ,नेपालमा विमान दुर्घटना भएपछि अनुसन्धान गरेर सम्भावित कारण खोज्ने प्रयास हुने गरेको भए पनि दुर्घटना हुने क्रम रोकिएको छैन। ,जेठ महिनामा जोमसोमनजिकै तारा एअरको विमान दुर्घटना हुँदा २२ जनाको मृत्यु भएको थियो. उद्धारकर्मीका अनुसार पाँच जनाको शव विमान बजारिएको भीरभन्दा झन्डै ६० मिटर तल खोल्सामा भेटिएको थियो,सन् २०१२ देखि २०२१ सम्म विमान दुर्घटनाबारे अनुसन्धानपछि जाँचबुझ आयोगहरूले १७५ वटा सिफारिसहरू गरेका थिए।  ,तीमध्ये १३१ वटा सिफारिस पूर्णतः पालना गरिएको र ११ वाट आंशिक रूपमा गरिएको नेपाल नागरिक उड्डयन प्राधिकरणले आफ्नो प्रतिवेदनमा जनाएको छ। तर १९ वटा सिफारिस पालना नगरिएको र १४ वटा लागु गर्नुनपर्ने उसले जनाएको छ।,तैपनि नेपालमा किन बारम्बार हुन्छ हवाई दुर्घटना? यो प्रश्न नेपाली अधिकारी र नागरिक उड्डयन क्षेत्रमा रुचि भएका विज्ञले मात्र हैन सर्वसाधारण नागरिकहरूले पनि गरिरहेका छन्।,यती एअरलाइन्सको विमान दुर्घटनाग्रस्त भएपछि नेपालको हवाई सुरक्षाबारे धैरले चासो व्यक्त गरेका छन्। ,नेपालको हवाई सुरक्षाबारे बीबीसीले प्राधिकरणको उच्च नेतृत्वसँग सम्पर्क गर्ने प्रयास गरेको थियो। ,तर पोखरामा भएको दुर्घटनाबारे ""अनुसन्धान भइरहेको र यो (कुरा गर्ने) उपयुक्त समय नभएको"" सन्देश पठाउँदै  वरिष्ठ अधिकारीहरूले प्रतिक्रिया दिन मानेनन्। ,नेपालमा सन् १९४६ देखि अहिलेसम्म ६८ वटा हवाई दुर्घटना हुँदा झन्डै ८८० जनाको मृत्यु भएको एभिएशन सेफ्टी नेटवर्कको तथ्याङ्कले देखाउँछ। ,दुर्घटनाको कारण मानवीय त्रुटिबाहेक विमानस्थलको भौगोलिक अवस्थिति र अकस्मात् मौसम परिवर्तन हुने गर्नुलाई मान्ने गरिएको छ। ,Nepal aviation accidents,गत वर्ष प्रकाशित उड्डयन सुरक्षासम्बन्धी आफ्नो प्रतिवेदनमा नेपाल नागरिक उड्डयन प्राधिकरणले विमान दुर्घटना (प्रति १,००० उडान घण्टा) र तिनमा मानवीय क्षति हुने क्रम ''ह्वात्तै घटेको'' दाबी गरेको थियो। प्राधिकरणका अनुसार सन् २०१२ देखि २०२१ सम्मको अवधिमा हेलिकप्टर दुर्घटनाको सङ्ख्या भने बढेको थियो।,दश वर्षको अवधिमा 'फिक्स्ड विङ' विमान दुर्घटना हुनुका कारण विश्लेषण गर्दै प्राधिकरणले दुर्घटनामा तीन खालका 'उच्च जोखिम' वर्ग भएको औँल्याएको थियो।,उच्च जोखिमका वर्गमध्ये सीएफआईटीका कारण दुईतिहाईभन्दा बढी मानवीय क्षति पुगेको थियो। प्राधिकरणका अनुसार एसटीओएल (शोर्ट टेक-अफ एन्ड ल्यान्डिङ) अर्थात् छोटो धावनमार्ग भएका विमानस्थलमा सञ्चालित विमानहरू बढी सङ्ख्यामा (१७ मध्ये १४) दुर्घटनामा परेका थिए।  ,उड्डयनको भाषामा सीएफआईटी भनेको विमानचालकको पूर्ण नियन्त्रणमा रहेको विमान त्रुटिवश कुनै भूभाग, पानी वा अवरोध गएर ठोकिनु हो। यस किसिमका दुर्घटनाहरू प्रायः विमान अवतरण गर्नुअघि वा  गर्दागर्दैको चरणमा हुने गरेका छन्। ,चालकदल तथा एअर ट्राफिक कन्ट्रोल (एटीसी) मध्ये एक वा दुवैको मानवीय त्रुटि, नियम उल्लङ्घन वा गल्ती तथा प्राविधिक त्रुटि र मौसमी कारणले पनि यस किसिमको दुर्घटना हुने गरेको पाइएको क्याप्टेन रामेश्वर थापा बताउँछन्। ,""तपाईँ न मौसम फेर्न सक्नुहुन्छ न त भौगोलिक अवस्थिति,"" नेपाल नागरिक उड्डयन प्राधिकरणका पूर्वमहानिर्देशक गौतमले भने।,""प्रायः मरेर जाने विमानचालकको दोष देखाउने गरिएको छ। तर हामीले के बुझ्नुपर्छ भने चालकभन्दा माथि वायुसेवा कम्पनी र उसमाथि नागरिक उड्डयन प्राधिकरण छ,"" उनले भने।  ,""विमानचालकको दोष हो भने त्यो प्रणालीको पनि दोष हो।"",अहिले नागरिक उड्डयन प्राधिकरणले नियमनकारी भूमिकाका साथसाथै सेवाप्रदायकको काम पनि गर्दै आएको छ। ,तर ती सबै कामका लागि पर्याप्त जनशक्ति छ कि छैन भन्ने प्रश्न बेलाबेलामा उठ्ने गरेको छ। ,नियमनकारी निकाय बलियो र स्वतन्त्र नभएसम्म सबै काम प्रभावकारी रूपमा गर्न नसकिने र त्यसका लागि राजनीतिक नेतृत्व संवेदनशील हुनुपर्ने धारणा प्राधिकरणका पूर्वमहाप्रबन्धक गौतम र क्याप्टेन थापा दुवैको छ।,""दुर्घटनाहरू भए र छानबिनहरू गरिए। तर छानबिनपछि गरिएको सिफारिस लागु भए नभएको त्यो हेर्ने निकाय छैन,"" गौतमले भने। ,प्राधिकरणले स्वार्थ बाझिने दुई खालका भूमिका निर्वाह गरिरहेकाले छुट्टाछुट्टै कामका लागि छुट्टाछुट्टै निकाय बनाउने प्रस्तावसहितको विधेयक राष्ट्रिय सभाबाट पारित भएको भए पनि राजनीतिक हस्तक्षेपका कारण प्रतिनिधिसभाबाट फिर्ता भएको भन्दै थापाले असन्तुष्टि व्यक्त गरे। ,अन्तर्राष्ट्रिय नागरिक उड्डयन सङ्गठन (आईकाओ) अन्तर्गत रहेको यूएसओएपीबाट गत वर्ष एप्रिल महिनामा भएको सुरक्षा परीक्षणमा नेपालले उल्लेख्य सुधार गरेको नेपाल नागरिक उड्डयन प्राधिकरणले जनाएको थियो। उड्डयन सुरक्षाको प्रभावकारी कार्यान्वयनमा नेपालको ७०.१ प्रतिशत अङ्क पाएको र त्यो वैश्विक मापदण्ड (६० प्रतिशत) भन्दा माथि रहेको भन्दै त्यतिबेला प्राधिकरणको नेतृत्वले गौरव व्यक्त गरेको थियो। ,प्राधिकरणका महाप्रबन्धक प्रदीप अधिकारीले त्यसबाट नेपाली आकाश ""सुरक्षित रहेको"" सन्देश गएको  बताएका थिए।  ,तर त्यसको एक महिनाको हाराहारीमा मुस्ताङ जिल्लामा तारा एअरको विमान दुर्घटनामा पर्दा २२ जनाको मृत्यु भयो।,केही महिनाअघि प्रकाशित आफ्नो प्रतिवेदनमा प्राधिकरणले प्रभावकारी सुरक्षा व्यवस्थापनका लागि नेपालमा 'स्टेट सेफ्टी प्रोग्र्याम' एसएसपी लागु गर्न थालिएको जनाएको छ। ,पोखरामा माघ १ गते भएको दुर्घटनामा नेपालको आन्तरिक उडानको इतिहासमा सबैभन्दा ठूलो मानवीय क्षति भएको छ। तीन दशकमा नेपालमा भएकामध्ये यो तेस्रो खराब हवाई दुर्घटना हो। ,असोज २०४९ सालमा ललितपुरको भट्टेडाँडामा पाकिस्तानको कराचीबाट आएको एअरबस A300B4-203 दुर्घटनाग्रस्त हुँदा सर्वाधिक सङ्ख्यामा मानवीय क्षति भएको थियो। दुर्घटनास्थल त्रिभुवन अन्तर्राष्ट्रिय विमानस्थलबाट १८ किलोमिटर दक्षिणमा पर्छ। ,अवतरण गर्ने अनुमति लिने क्रममा विमानचालकले 'मानक प्रक्रिया' अनुसरण गर्न नसक्नुलाई दुर्घटनाको सम्भावित कारण  मानिएको छ। ,Phase-wise aviation accidents in Nepal,त्यसअघि सोही वर्ष साउनमा ब्याङ्ककबाट आएको थाई एअरवेजको एअरबस A310-304 काठमाण्डू उपत्यकाबाट उत्तरतिर रसुवाको लाङ्टाङ क्षेत्रमा दुर्घटनाग्रस्त हुँदा पनि ११० जनाभन्दा बढीको ज्यान गएको थियो।  ,उक्त दुर्घटना विमानचालकले अवतरणको अनुमति लिने क्रममा भएको थियो। एअरट्राफिक कन्ट्रोल र चालकदलबीच असमझदारी, मौसम र उपकरणमा आएको समस्यालाई दुर्घटनाको सम्भावित कारण मानिएको छ।  ,क्याप्टेन अमित सिंहका अनुसार नेपालमा बारम्बार हवाई दुर्घटना हुनुको कारण ""नेपालमा विद्यमान हवाई सुरक्षाबारेको अवधारणा"" हो जसले ""सुधार गर्ने दिशामा अवरोध"" सिर्जना गरेको छ।""कहिलेकाहीँ प्राविधिक त्रुटि हुन सक्छ तर नेपालमा बारम्बार त्यसो हुनुको अर्थ हवाई सुरक्षा अन्तर्राष्ट्रिय स्तरमा कायम हुन सकेको छैन,"" सिंहले भने। ,उनी विगत ३० वर्षदेखि व्यावसायिक हवाई यातायातको क्षेत्रमा प्रशिक्षक एवं सुरक्षाविज्ञका रूपमा कार्यरत छन्। ,नेपालको भौगोलिक स्थितिबारे चर्चा गर्दै उनले विमानस्थलका कारण चुनौती सिर्जना भएको हो भने सम्बन्धित निकायले सुरक्षाको मापदण्डमा सुधार गरेर दुर्घटना हुन नदिनेतिर विचार गर्नुपर्ने बताए। ,""सुरक्षाले उत्पादन र संरक्षणबीच सन्तुलन कायम गर्छ,"" उनले भने, ""उत्पादन वा आय बढाउने हो भने तपाईँले संरक्षण पनि बढाउनुपर्छ,"" उनले भने। ,एभिएशन सेफ्टी नेटवर्कको तथ्याङ्कअनुसार विगत १३ वर्षमा नेपालमा २६ वटा हवाई दुर्घटना भए। तिनमा कम्तीमा २८५ जनाको मृत्यु भयो। ,यो अवधिमा भएका अधिकांश दुर्घटनाहरू विमान अवतरण गर्ने चरणमा भएका थिए। ,त्यसपछि उड्दाउड्दै र गन्तव्यमा पुग्नै लाग्दा अवतरण गर्नुअघि धेरै दुर्घटनाहरू भए। जमिन छोड्नासाथ भएका दुर्घटनाको सङ्ख्या न्यून छ। ,विश्वभरि भएका विमान दुर्घटनाहरूको तथ्याङ्क हेर्दा पनि अधिकांश दुर्घटना गन्तव्यमा पुग्नै लाग्दा र अवतरण गर्ने क्रममा भएका छन्। त्यसो किन हुन्छ त? ,""त्यतिबेला सबैभन्दा धेरै परिवर्तन हुन्छ,"" सिंह भन्छन्। ""विमान उडाउने र अवतरण गर्ने क्रममा धेरै गतिविधि गर्नुपर्छ अनि त्यो यात्रुले खप्न नसक्ने खालको भइदिन सक्छ,"" उनले भने।,विश्वभरि व्यावसायिक उडानमा भएका घातक दुर्घटनामा पनि त्यस्तै प्रवृत्ति देखिन्छ।,विमान निर्माता बोइङ कम्पनीले एउटा प्रतिवेदनमा सन् २०११ देखि २०२१ सम्म व्यावसायिक उडानमा भएका घातक दुर्घटनामध्ये २८ प्रतिशत अवतरणका क्रममा र २२ प्रतिशत चाहिँ विमान उचाइमा पुगेर तल ओर्लिने क्रममा र जमिन छोड्नासाथ भएको उल्लेख गरेको छ।,दुर्घटनामा परेको विमानको फाइल तस्बिर,काठमाण्डूबाट चालकदलका चार र ६८ यात्रुसहित उडेको यती एअरलाइन्सको ATR 72 विमान अवतरणको अनुमति लिइसकेपछि नवनिर्मित पोखरा अन्तर्राष्ट्रिय विमानस्थलनजिकै दुर्घटनामा पर्‍यो।,उक्त विमान १५.५ वर्षअघि निर्माण भएको बुझिएको छ। ,विमानस्थलका अधिकारीहरूका अनुसार माघ १ गते आइतवार बिहान मौसम सफा र उडानहरू नियमित थिए। ,विमानचालक कमल केसीको कप्तानीमा रहेको उक्त विमानले एअर ट्राफिक कन्ट्रोलरबाट अवतरणका लागि 'क्लिअरन्स' पनि पाइसकेको थियो। उक्त विमानस्थलमा पूर्व र पश्चिम दुवैतिरबाट अवतरण गर्न मिल्छ। ,विमानले पहिला पूर्व दिशामा अवस्थित 'रनवे थ्रीजीरो'बाट अवतरण गर्ने अनुमति पाएको थियो। ,""तर विमान १५ माइलनजिकै (झन्डै २४.५ किलोमिटर) आइसकेपछि चालकदलले 'रनवे वनटू' (पश्चिमी छेउ) बाट अवतरण गर्ने अनुमति माग्यो,"" विमानस्थलका ती अधिकारीले बीबीसी न्यूज नेपालीलाई भने। ""आवाज पुरुषको थियो अर्थात् विमानचालक केसीले नै अनुमति मागेका हुन्,"" उनले भने। एटीसीबाट विमानले अनुमति पायो पनि।,केसी इन्स्ट्रक्टर पाइलट (आईपी) अर्थात् प्रशिक्षक विमानचालक थिए। चालकदलमा सहचालक अञ्जु खतिवडा पनि थिइन्। त्यो दिन पोखराका लागि उनीहरूको त्यो दोस्रो उडान थियो।,विमान अवतरण गर्न अनुमति लिएर धावनमार्गको दिशा परिवर्तन गर्नु सामान्य नै मानिन्छ। अवतरण गर्न बाधा भए नभएको र हवाई ट्राफिकसम्बन्धी अन्य कुरा, मौसम र चराको गतिविधि र विमानको आवश्यकता हेरे त्यस्तो अनुमति दिइने गरेको छ।,अनुमति पाएपछि अवतरण गर्न मोडिएको उक्त विमान पोखराको पुरानो र भर्खरै सञ्चालनमा आएको नयाँ विमानस्थलको बीचतिर सेती नदीको खोँचमा गएर बज्रियो। विभिन्न अनुमान गरिए पनि के कारणले दुर्घटना भयो भन्ने स्पष्ट भइसकेको छैन। ,विमानभित्र रहेका एक भारतीय यात्रुले सो क्रममा फेसबुक लाइभ गरेको खुलेको छ। सामाजिक सञ्जालमा पछि भाइरल भएको उनले खिचेको भिडिओमा विमान ठोकिनुअघि कुनै अस्वाभाविक घटना भएको देखिँदैन। ,माघे सङ्क्रान्तिको उत्सव मनाइरहेका मानिसहरूका लागि उक्त दुर्घटना नेपालमा तीन दशकयता भएको सबैभन्दा ठूलो दुर्घटना बन्न पुग्यो। ,यती एअरलाइन्सको उक्त 9N-ANC उडान काठमाण्डूबाट बिहान १०:३० बजे उडेको थियो। विश्वभरि हुने उडानबारे तत्काल तथ्याङ्क अभिलेखमा राख्ने वेबसाइट Flightradar24 ले उक्त विमान बिहान १०:५७ बजे समुद्र सतहबाट २,८७२ फिट (झन्डै ८७६ मिटर) को उचाइमा रहेको देखाउँछ। त्यसपछि भने विमानबाट सबै सङ्केत प्रवाह हुन रोकियो। ,पोखरा अन्तर्राष्ट्रिय विमानस्थल २,६३६ फिटको उचाइमा छ।,Playback of YT flight,तर फ्लाइटरेडारले देखाएको उचाइ त्रुटिपूर्ण हुनसक्ने पोखरा विमानस्थलका एक अधिकारीले बताए। दुर्घटनाबारे अनुसन्धान भइरहेकाले उनले आफ्नो नाम उल्लेख नहोस् भन्ने चाहेका छन्।,""ब्ल्याक बक्सको फ्लाइट डेटा रेकर्डरको अध्ययनपछि अवतरणका क्रममा के भएको थियो र विमान कसरी खस्यो भन्ने स्पष्ट हुन्छ,"" उनले भने।,यती एअरलाइन्सले सन् १९९८ को सेप्टेम्बर महिनामा पहिलो पटक आफ्नो व्यावसायिक उडान थालेको थियो। ,त्यसका लागि उसले क्यानडामा निर्मित DHC6-300 ट्विन-ओटर विमान ल्याएको यती एअरलाइन्सको वेबसाइट जनाइएको छ। नेपालमा आन्तरिक उडान गर्दै आएको सो निजी वायुसेवा कम्पनीसँग ATR 72 विमानहरू छन्। ,सन् २००४ यता यती एअरलाइन्सका छवटा विमान दुर्घटनामा परेका छन्। तिनमा १०० जनाभन्दा बढीको मृत्यु भएको छ। ,सर्वाधिक मानवीय क्षति पोखरामा भएको दुर्घटनामा भएको हो।,पोखरामा दुर्घटनामा परेको विमान १५ वर्षअघि बनेको जानकारी Flightradar24 ले दिएको छ। ,तर त्यसमा जडित ट्रान्सपोन्डर अर्थात् 'रेडिओ उपकरण'ले पठाउने डेटा 'विश्वसनीय नभएको' उसले जनाएको छ। ,""पुराना विमानमा भएका वेदर रेडार (मौसमसम्बन्धी जानकारी सङ्कलन गर्ने उपकरण), जमिननजिकै पुगेको चेतावनी दिने प्रणाली र अन्य साधनहरू प्रायः चलनचल्तीबाट हराइसके,"" सिंहले भने।  ,""पुराना विमानहरूमा जोखिम न्यूनीकरण गर्न विमानचालकलाई सावधान गराउने आधुनिक साधन र सुविधाहरू हुँदैनन्,"" उनले भने। विमान निर्माताले पनि समयसमयमा त्यस्ता साधन र सुविधाहरू उपलब्ध गराउँछन्। तर तिनलाई अद्यावधिक गराउने व्यवस्था उड्डयन निकायबाट हुनुपर्ने धारणा सिंहको छ। ,क्याप्टेन थापा भने विमान पुरानो हुँदैमा समस्या हुन्छ कुरामा असहमत देखिन्छन्। उनी विमानको अवस्था र मर्मत महत्त्वपूर्ण हुने तर्क गर्छन्। ,नेपालमा विमानको सङ्ख्या कम भएको तर वायुसेवाको माग र हवाई यातायातमा निर्भरता बढेको बताउँदै  क्याप्टेन थापाले भने,""विमान पुरानो हुँदैमा केही घाटा हुँदैन। मर्मतमा सम्झौता हुनुहुँदैन, नेपालमा मर्मतमा सम्झौता भएको कमै छ।"" ,फ्रान्सको कम्पनी एटीआरले बनाएको ATR 72 विमान यात्रु र सामान दुवै बोक्न प्रयोग हुन्छ। ,यो 'ट्विन-टर्बोप्रब' विमान हो अर्थात् यसमा विमानलाई अगाडि बढाउन दुईवटा प्रपेलर (पङ्खा) हुन्छन्। ,पोखरामा विमान दुर्घटना भएपछि फ्रान्स सरकारको हवाई सुरक्षा हेर्ने निकाय, विमान निर्माता कम्पनी एटीआर र युरोपेली नागरिक उड्डयन सुरक्षा निकायका विज्ञहरू नेपाल आएका छन्। उनीहरूले नेपालमा भइरहेको अनुसन्धानमा सहयोग गर्ने बताइएको छ।,एभिएशन सेफ्टी नेटवर्कका अनुसार सन् १९९४ देखि २०२३ मा अहिलेसम्म विश्वभरि दुर्घटनामा परेका त्यस प्रकारका ३९ वटा विमानमा 'हल लस' भएको छ अर्थात् फेरि मर्मत गर्नै नसकिनेगरी क्षति पुगेको छ। ती दुर्घटनामा ४७० जनाको ज्यान गएको छ। सबैभन्दा ठूलो मानवीय क्षति यो वर्ष पोखरामा भएको छ। त्यसअघि सन् २०२० र १९९४ मा पनि ६८-६८ जनाले ज्यान गुमाएका थिए।,ATR-72 worst crashes,ग्राफिक्सः लोकेश शर्मा,’१३ वर्षको उद्धारकार्यमा मैले यस्तो घटना पहिलो पटक देखेँ’,'सबै आफन्तले शव पाउन कम्तीमा एक हप्ता',2023 बीबीसी। अन्य वेबसाइटका सामग्रीहरूका लागि बीबीसी जिम्मेवार छैन।, "
https://www.bbc.com/nepali/news-64423359,"सबैभन्दा खतरनाक प्राकृतिक विपद्‌मध्ये एक- चट्याङबाट जोगाउने प्रविधिमा २७० वर्षभन्दा बढी समयमा मुलभूत रूपमा कुनै परिवर्तन भएको छैन्। तर युरोपेली वैज्ञानिकहरूको एउटा समूहले उनीहरूले लेजरको प्रकाशको सहायताले चट्याङको दिशा मोड्न सफलता हासिल गरेको विश्वास गरिरहेका छन्।,कन्डक्टरको ,रूपमा ,वायुको प्रयोग","चट्याङ खतरनाक प्राकृतिक विपद हो,चट्याङ एकदमै शक्तिशाली र चाखलाग्दो प्राकृतिक प्रक्रिया हो जुन खतरनाक पनि हुनसक्छ। सन् २०१९ को एउटा अध्ययनले वर्षेनी चट्याङले विश्वभर २४,००० जनासम्म मानिसले ज्यान गुमाउने गरेको आकलन गरेको थियो।,र सन् २०२० मा चट्याङले अमेरिकामा मात्रै घर र व्यवसायमा गरेर २ अर्ब डलर बराबरको क्षति गराएको इन्स्युरेन्स इन्फरमेशन इन्स्टिच्युटले जनाएको छ।,सन् १७५२ मा बेन्जमिन फ्र्याङ्कलिनले लाइटनिङ् रडको आविस्कार गरेयता चट्याङसँग जुझ्ने प्रविधि लगभग उस्तै प्रकारको रहि आएको छ। जसको अर्थ यिनले क्षति व्यापक रूपमा कम गर्ने अपेक्षा विगतमा निक्कै कम थियो। ,चट्याङबाट जोगिन प्रयोग गरिने प्रविधि अहिले पनि लगभग ३ सय वर्ष पुरानै छ,तर अहिले युरोपेली वैज्ञानिकहरूको एउटा समूहले लेजरको प्रयोग गरेर चट्याङलाई तर्काउनसक्ने विधि विकास गरेको हुनसक्ने विश्वास व्यक्त गरेको छ। ,स्विस पहाडको टाकुरामा लेजर लाइटनिङ रड (एलएलआर) ले सफलतापूर्वक चट्याङ्लाई दर्जनौँ मिटर परसम्म धकेलेको छ।,सन् २०२१ यता युनिभर्सिटी अफ जिनिभा र प्यारिसको इकोल पोलिटेक्निक इन्स्टिच्युटको समूहले चार पटक यस्तो उपलब्धि हासिल गरिसकेका छन्। तर त्यसको नतिजाबारे यसै महिना मात्रै नेचर फोटोनिक्स जर्नलमा लेख प्रकाशित भएको हो। ,चट्याङ रोक्ने रडहरू धातुका पोलहरू हुन् जुन भुईँसँग जडान गरिएको हुन्छ। तीनले विद्युतको चार्जलाई सोस्ने र तितरवितर गरिदिने काम गर्छन्। तर उनीहरूले  आफ्नो उचाईको लगभग बराबरको भुईँको व्यास क्षेत्रमा मात्रै सुरक्षा दिनसक्छन्।  , ""यसको अर्थ एउटा १० मिटर अग्लो रडले १० मिटर व्यास भएको क्षेत्रलाई सुरक्षित बनाउन सक्छ,"" प्यारीस मुख्यालय रहेको इकोल पोलिटेक्निकका भौतिकशास्त्री तथा परियोजनामा आवद्ध एक जना वैज्ञानिक एरेलिएन होउआर्डले बीबीसीलाई बताए। ,""तर हामीले हाम्रो चट्याङ रोक्ने छडलाई कति विस्तार गर्नसक्छौँ भन्नेमा एउटा सीमितता छ। त्यही भएर जब हामी विमानस्थल वा परमाणु केन्द्र जस्ता संवेदनशील क्षेत्रको चर्चा गर्छौँ प्रविधिमा पनि सीमितता छ।"" ,लेजर विमहरू लाइटनिङ रडहरू भन्दा धेरै परसम्म पुग्नसक्छन जसले सैद्धान्तिकरूपमा भन्दा नाटकीय ढङ्गले जमिनका सुरक्षित क्षेत्रहरूलाई विस्तार गरिदिन्छन्। ,""म ठान्छु कि ठूलो लेजरको सहयताले हामी सयौँ मिटर वा एक वर्ग किलोमिटरसम्मको क्षेत्रलाई सुरक्षा दिनसक्छौँ,"" होउआर्ड भन्छन्। ,उक्त परीक्षणको द्रूत क्यामेराले लिएको तस्बिर,तर यो प्रणालीले काम कसरी गर्छ? ,लेजरको प्रकाशको क्षमता वस्तुलाई छेडेर जान्ने सम्मको हुन्छ त्यही भएर लेजरले 'भर्चुअल' लाइटनिङ रडको भूमिका पनि खेल्न सक्छन्।,उनीहरूले वायुलाई विद्युतीय रूपमा सम्वाहक बनाउन सक्छन्।  ,होउवार्ड भन्छन्, ""शक्तिशाली लेजरले यस्तो खालको प्रकाश उत्सर्जन गर्छन् जसले अक्सिजन र नाइट्रोजनका अणुहरूलाई हावामा छुट्टाछुट्टै बनाइदिन्छन् जसले त्यो हावालाई विद्युत प्रवाह हुनसक्ने बनाइदिन्छ।"",वैज्ञानिकहरूले २५ सय मिटर अग्लो स्वीस पर्वत सान्टिसलाई परीक्षण गर्ने थलो बनाएका थिए। उक्त थलो बिजुली चम्किएको निरीक्षण गर्न पहिलेदेखि प्रयोग हुँदै आएको थियो। ,उक्त पाहाडको टाकुरामा एउटा टेलिकम्युनिकेशन कम्पनीको टावर पनि रहेको छ जसमा एउटा लाइटनिङ रड पनि छ। त्यो चट्याङबाट सर्वाधिक प्रभावित हुने युरोपको एउटा संरचनामा पर्छ।,सन् २०२१ को जुनदेखि सेप्टेम्बरसम्म वैज्ञानिकहरूले द्रुत प्रकारका क्यामेराहरूको प्रयोग गरी उक्त टावरमा परेका चट्याङकाबारेमा तथ्याङ्क सङ्कलन गरेका थिए।,आकाशतिर तेर्स्याइएको लेजर,एक वर्षको परिणाम विश्लेषण गर्दा लेजरले चट्याङलाई ६० मिटर परसम्म तर्काएको वैज्ञानिकहरूले पाएका थिए। उक्त संरचनामा चट्याङ पर्नु अघिका चारवटै घटनामा लेजर संरचना अन गरिएको थियो। ,""त्यो ज्यादै रोचक परिणाम थियो र मेरो करिअरकै सबैभन्दा खुसीको क्षण थियो,"" होउवार्ड स्वीकार गर्छन्। ,तर हामीले लेजरलाई आकाशमा हानेर चट्याङलाई तर्काउने प्रविधि कार्यान्वयनमा ल्याएर लाइटनिङ रडहरूलाई विस्थापित गर्नुअघि धेरै कुरा गर्न बाँकी छ।,उदाहरणका लागि अनुसन्धानकर्ताहरूले लामो दुरीसम्म लेजरहरूले चट्याङलाई डोर्‍याउन सक्छन कि सक्दैनन भन्ने निर्क्यौल गर्न बाँकी छ। ,होउवार्ड भन्छन् उनको टोलीले नयाँ प्रविधिको वास्तविक प्रभावकारिता परीक्षण गर्न थप अनुसन्धानहरू गर्नु आवश्यक छ।,""तर हामीले विगतमा प्रयोगशाला परीक्षणमा के के देख्यौँ त्यो देखाएका छौँ। विगतमा लेजरलाई लाइटनिङ रडका रुपमा प्रयोग गर्न प्रस्ताव राख्ने वैज्ञानिकहरूलाई त्यो सम्भव छैन भनिएको थियो,"" फ्रान्सेली भौतिकशास्त्रीले भने।  ,बेन्जामिन फ्र्याङ्कलिनको आविस्कारलाई अद्यावधिक गर्नुपर्ने समय भइसकेको छ,""तर त्यो बदलिरहेको छ किनभने लेजरहरू झन् झन् शक्तिशाली भइरहेका छन् र उनीहरूले हामीलाई त्यस्ता खालका परीक्षण गर्न दिइरहेका छन्।"",केही दशकअघि सबैभन्दा शक्तिशाली लेजरले एक सेकेन्डमा १० पटक प्रकाश उत्सर्जन गर्न सक्थ्यो। स्विटजरल्याण्डमा सन् २०२१ मा प्रयोग भएको लेजरले प्रति सकेन्ड १,००० पटक प्रकाश उत्सर्जन गर्न सक्थ्यो। तर होउवार्डका अनुसार त्यसको मूल्य ज्यादै उच्च अर्थात् २ अर्ब डलर रहेको छ।,अध्ययनहरूले जलवायु परिवर्तनका कारण विश्वभर चट्याङ्को सङ्ख्या अझ बढ्नसक्ने भविष्वाणी गरेका छन्। यस्तोमा बेन्जमिन फ्रयाङ्कलिनले लगभग ३ सय वर्ष अघि गरेको आविस्कारको विकल्प खोज्नु अत्यावश्यक बनिसकेको छ। ,""अहिले जुन अवस्था देखिएको छ, त्यसले विश्वभर असर पारिरहेको एउटा सुन्दर तर घातक प्रवृतिसँग जुझ्न हामी अझ राम्रोसँग तयार हुनुपर्छ भन्ने कारण हामीलाई दिएको छ,"" ती भौतिकशास्त्रीको निष्कर्ष छ।  ,2023 बीबीसी। अन्य वेबसाइटका सामग्रीहरूका लागि बीबीसी जिम्मेवार छैन।, "
https://www.bbc.com/nepali/articles/cl7jnl81221o,गत ज्यानुअरी महिनामा एक भारतीय युवक एउटी पाकिस्तानी युवतीलाई गैरकानुनी रूपमा भारत प्रवेश गर्न र नक्कली परिचयपत्र बनाउन सहयोग गरेको आरोपमा पक्राउ परे। ,"ती युवती उनकी श्रीमती हुन्। ,भारतका २१ वर्षीय मुलायम सिंह यादव र पाकिस्तानकी १९ वर्षीया इकरा जीवानीको सन् २०२० ताका कोभिड महामारी फैलिएका बेला अनलाइन  लुडो खेल्ने क्रममा चिनजान भएको थियो। ,पछि उनीहरू प्रेममा परे। सँगै बस्न आफूहरूलाई कठिन हुनेछ भन्ने दुवै जनालाई  थाहा थियो।,भारत र पाकिस्तानबीच तिक्ततापूर्ण सम्बन्ध छ।  ,सन् १९४७ मा भारत स्वतन्त्र भएपछि भारत-पाकिस्तान विभाजन भएको थियो। त्यसयता यी दुई छिमेकीहरूबीच तीन पटक युद्ध भइसकेको छ।,गत सेप्टेम्बर महिनामा मुलायम र इकराले नेपालमा भेट गरे। नेपालमै उनीहरूले बिहे पनि गरे। ,त्यसपछि उनीहरू कर्नाटक राज्यको राजधानी ब्याङ्लोर गए अनि त्यहीँ बस्न थाले। ,तर ज्यानुअरीमा उनीहरूको खुसीमा वज्रपात भयो। ,गैरकानुनी रूपमा भारत प्रवेश गरेको भन्दै जीवानीलाई हिरासतमा लिइयो। यादव पनि पक्राउ परे। उनलाई जालसाजी गरेको र आवश्यक कागजपत्रबिनै विदेशी  नागरिकलाई आश्रय दिएको अभियोग लगाइयो।,जीवानीलाई गत साता भारतबाट निष्काशन गरेर पाकिस्तान  पठाइएको छ। यादव ब्याङ्लोरको एउटा जेलमा छन्। ,मुलायम सिंह यादवको परिवार उत्तर प्रदेशमा बस्छ। परिवारजनहरू उनी पक्राउ परेपछि आत्तिएका छन्। उनीहरू भन्छन् - यो त त्यो जोडीको प्रेमकथा मात्र हो।﻿,उनका भाइ जीतलालका अनुसार परिवारले छोरा मुलायम र बुहारी इकरा घर फर्कून् भन्ने चाहेको छ। ,""हामी पाकिस्तान र भारतबीचको अवस्था बुझ्छौँ तर उनीहरूले गरेको भनेको प्रेम मात्र हो।"",“गैरकानुनी रूपमा भारत प्रवेश गरेको र जाली कागजपत्र बनाएको कुराबाहेक यो एउटा प्रेमकथाजस्तो मात्र देखिन्छ,” ब्याङ्लोरस्थित एक वरिष्ठ प्रहरी अधिकारीले नाम उल्लेख नगर्ने सर्तमा भने।,यादवकी आमा शान्ति देवीले दुवै देशका सरकारले यो जोडीको पुनर्मिलन गराउन  सहयोग गर्न सक्ने आशा राखेकी छन्।,“उनी मुस्लिम वा पाकिस्तानी जे भए नि हामीलाई कुनै समस्या छैन। उनी हाम्री बुहारी हुन्। उनको हामी राम्रो रेखदेख गर्नेछौँ।"",यादव ब्याङ्लोरस्थित एक आईटी कम्पनीका लागि सुरक्षागार्डका रूपमा काम गर्थे। जीवानी पाकिस्तानको हैदराबाद सहरमा विद्यार्थी थिइन्।,अनलाइन भेट भएपछि उनीहरूले ""लङ-डिस्टेन्स"" सम्बन्ध बनाए। तर जीवानीलाई घरबाट चाँडै बिहे गर्ने दबाव परेको थियो। ,यादवको सुझावअनुसार उनी पाकिस्तानबाट दुबई हुँदै नेपाल आइन्। ,प्रहरीका अनुसार उनीहरू दुई जनाले हिन्दू परम्पराअनुसार नेपालको एउटा मन्दिरमा बिहे गरेका थिए।,त्यसपछि उनीहरू पटना हुँदै भारत गए। ,तर जीवानीसँग भारतमा बस्नका लागि आवश्यक कागजपत्र थिएन। यादवले उनका लागि भारतीय परिचयपत्र दिलाउन नक्कली आधारकार्डको व्यवस्था गरेको प्रहरीको भनाइ छ।,प्रहरीका अनुसार यादव प्रत्येक दिन काम गर्न बाहिर जान्थे र जीवानी घरमै बस्ने गर्थिन्। ,उनी आफ्नी आमालाई ह्वाट्स्यापमा फोन गरिरहन्थिन्। त्यसकै आधारमा प्रहरी उनी भए ठाउँ पुग्यो।,ब्याङ्लोरका प्रहरी अधिकारीहरूका अनुसार उनीहरू गत महिना उच्च सतर्कतामा थिए। दुईवटा ठूला अन्तर्राष्ट्रिय कार्यक्रम - एअरो इन्डिया एअर शो र जी२० अर्थमन्त्रीहरूको बैठक - फेब्रुअरीमा  हुने तय भइसकेको थियो। ,थप अनुसन्धानपछि जीवानीलाई गैरकानुनी रूपमा भारत प्रवेश गरेकोमा पक्राउ गरियो र फरेनर्स रिजन रजिस्ट्रेशन अफिसमा ज्यानुअरी २० का दिन बुझाइयो। त्यसपछि फेब्रुअरीमा उनलाई पाकिस्तान फिर्ता पठाइयो। ,""अहिलेसम्म उनलाई गैरकानुनी रूपमा भारत प्रवेश गरेकोबाहेक अरू कुनै आरोप लगाइएको छैन,"" ब्याङ्लोरको ह्वाइटफील्ड डिस्ट्रिक्टका डेप्यूटी प्रहरी कमिश्नर एस गिरीशले बीबीसीलाई बताए।,""तर अनुसन्धान जारी छ""। ,बीबीसीले जीवानी वा उनको पाकिस्तानस्थित परिवारसँग प्रतिक्रिया लिन सकेको छैन। ,यो साताको सुरुतिर पीटीआई न्यूज एजेन्सीले उनका बाबुले जीवानी घर पुगेको र यो विषयमा बोल्न नचाहेको उल्लेख गरेको थियो।,2023 बीबीसी। अन्य वेबसाइटका सामग्रीहरूका लागि बीबीसी जिम्मेवार छैन।, "
https://www.bbc.com/nepali/news-64795392,इरानमा कम्तीमा ६५० जना छात्राहरूलाई विद्यालय जानबाट रोक्न जानाजान निशाना बनाएर विष दिइएको हुनसक्ने एक वरिष्ठ सरकारी अधिकारीले अन्ततः स्वीकार गरेका छन्।,"त्यस्तो घटनामा कुनै पनि छात्राको ज्यान गएको छैन तर दर्जनौँलाई सास फेर्न गाह्रो हुने, वाक् वाक् लाग्ने, रिँगटा लाग्ने र बेस्सरी थाकेको अनुभव हुने जस्ता समस्याहरू सहित अस्पताल भर्ना गर्नु परेको छ।,""घटनाक्रमलाई विचार गरेर हेर्दा केही मानिसहरू सबै विद्यालयहरू खास गरी छात्राहरूको विद्यालय बन्द गर्न चाहन्छन्,"" इरानका उपस्वास्थ्य मन्त्री युनेस पानाहीले २६ फेब्रुअरीमा आयोजित एक पत्रकार सम्मेलनमा बताएका  थिए। ,हालसम्म यस घटनाका सम्बन्धमा प्राप्त सरकारी टिप्पणीमा देशको महान्यायाधिवक्ता कार्यालयले फौजदारी अनुसन्धान सुरु गरेको र यो 'जानाजान गरिएको हुनसक्ने' घटना भएको बताइएको थियो। ,विगत तीन महिनादेखिको समयमा विद्यालय जाने छात्राहरूले बिरामी पर्नुअघि सुन्तलाको वा कुहिएको माछाको जस्तो गन्ध आएको अनुभव भएको बताएका थिए।,""यी घटनामा प्रयोग भएका केमिकलहरू सैन्य अस्त्र स्तरका छैनन् र सजिलै बजारमा पाइने खालका छन्,"" डा पानाहीले भने। ,""विद्यार्थीहरूलाई कुनै जटिल प्रकारको उपचार आवश्यक रहेको देखिँदैन त्यसैले सबै जना यस विषयमा शान्त रहन आवश्यक छ।"",ती अधिकारीले पछि आफ्नो वक्तव्यलाई 'गलत रूपमा बुझिएको' भनेर बताएका थिए। ,जुन हालसम्म कुनै दोषी फेला पार्न नसकिएको र सार्वजनिक रूपमा चर्को आक्रोश व्यक्त भइरहेको यो विषयलाई कसरी सम्बोधन गर्ने भन्नेबारे सरकारी अधिकारीहरूमाझ मतभेद रहेको छ भन्ने सङ्केत हो। ,एक धार्मिक शहर कोम ठूलो सङ्ख्यामा छात्राहरूलाई विष दिइएको घटनाको केन्द्रमा छ तर त्यस्ता आक्रमण इरान भरी नै विभिन्न आठ शहरहरूमा भएका छन्। ,विष दिइएको पहिलो घटना सन् २०२२ को नोभेम्बर महिनाको ३० तारिखमा भएको थियो जुन बेला कोमस्थित नुर प्राविधिक विद्यालयका १८ जना विद्यार्थीलाई विषको असर देखिने लक्षणहरूसहित अस्पताल लगिएको थियो।,त्यसयता छात्राहरू पढ्ने उक्त प्रान्तका १० वटा भन्दा बढी विद्यालयहरूलाई निशाना बनाइएको छ।,फेब्रुअरी महिनाको मध्यमा कोमको गभर्नरको कार्यालयबाहिर १०० जनाभन्दा बढी मानिसहरूले विरोध प्रदर्शन गरेका थिए।,""मेरा बालबालिकाको रक्षा गर्ने तिम्रो दायित्व हो। मेरा दुई छोरीहरू छन्,"" सामाजिक सञ्जालमा चर्चित एउटा भिडिओमा एक पिता कराइरहेको सुन्न सकिन्छ, ""र, मसँग तिनीहरूलाई विद्यालय नपठाउने बाहेक अरू विकल्प छैन।"",विरोध प्रदर्शनको सोही घटनामा अर्की एक महिला भन्छिन्, ""यो युद्ध हो।"",""तिनीहरूले कोममा अवस्थित छात्राहरूको विद्यालयमा यस्तो गरेका छन् र हामीलाई जबरजस्ती घरमा नै राख्न चाहन्छन्। तिनीहरू हाम्रा छोरीहरू घरमा नै बसिरहुन् भन्ने चाहन्छन्। "",केही अभिभावकहरूले विष दिइएको घटनापछि तिनका बालबालिका हप्तौँसम्म बिरामी परेका बताएका छन्। ,अस्पतालको अर्को भिडिओमा एक किशोरी लट्ठिएको अवस्थामा बेडमा पल्टिरहेको देख्न सकिन्छ र उनको साथमा उनकी आमा देखिन्छिन्।,ती चिन्तित आमा भन्छिन्, ""सबै प्रिय आमाहरू म एक आमा हुँ र मेरो छोरी अस्पतालमा यस्तो अवस्थामा छिन्, उनको हात खुट्टा कमजोर भएका छन्।"",""मैले चिमोट्दा पनि उनलाई केही अनुभव हुँदैन। कृपया आफ्ना बालबालिकालाई विद्यालय नपठाउनुहोस्।"",यी हमलाहरू कोममा केन्द्रित देखिन्छन् जुन शिया मुस्लिमका धार्मिक नेताहरूको गृह क्षेत्र हो। ती नेताहरू उक्त इस्लामिक गणतन्त्रको मेरुदण्ड हुन्। ,तर गत सेप्टेम्बरमा कपाल ढाक्ने पोसाक नलगाएको भन्ने अभियोगमा प्रहरी हिरासतमा राखिएकी एक कुर्द युवती माहसा अमिनीको मृत्यु भएपछि उर्लेको विरोध प्रदर्शनपछि ती धार्मिक नेताहरूको शक्तिले चुनौतीको सामना गरिरहनु परेको छ।,केही इरानीहरूले साना छात्राहरूमाथि भइरहेका विष आक्रमण त्यही सरकार विरोधी ठूलो स्तरका प्रदर्शनको बदला त होइन भनेर आशङ्का समेत व्यक्त गरिरहेका छन्। ,केहीले यी हमलाहरूलाई अफगानिस्तानको तालिबान र नाइजेरियाको उग्रवादी इस्लामिक समूह बोको हरामको नक्कल गर्न खोज्ने धार्मिक कट्टरपन्थीहरूको काम हुनसक्ने अनुमान पनि गरेका छन्।,तिनीहरूले अभिभावकहरूलाई डरधम्की देखाएर आतंकित तुल्याइ तिनका छोरीहरूलाई विद्यालय पठाउनबाट रोक्ने प्रयास गर्ने गरेका छन्। ,इरानका एकजना उपराष्ट्रपति मोहम्मद अली अब्ताहिले इन्स्टाग्राममा एउटा प्रश्न लेख्दै भनेका छन्, ""के अब बोको हराम इरानमा पनि आएको हो?"",ति सुधारवादी राजनीतिज्ञले सावधान तुल्याउँदै भनेका छन् ""कट्टरपन्थीहरूले सरकार र धर्मबीचको सीमालाई आफ्नो कार्यको पक्षमा हुने गरी व्याख्या गर्नेछन्।"",इरानी सत्ताले परम्परागत रूपमा नै महिलाहरूमाथिका प्रतिबन्धहरूको आलोचनालाई खारेज गर्दै आएको छ। उदाहरणका लागि टाउको ढाक्ने पोशाक हिजाब अनिवार्य लगाउनु पर्ने नियमसम्बन्धि विवाद। ,बरू बदलामा उसले देशका विश्वविद्यालयमा अध्ययन गर्ने महिलाहरूक सङ्ख्यामाथि भने गर्व प्रदर्शन गर्ने गर्छ। ,तर यदि साना बालिकाहरूले विद्यालय शिक्षा पूरा गर्न पाएनन् भने तिनीहरूले कलेजमा गएर पढ्ने भन्ने कुरा त सपना मात्रै हुनेछ। ,कोमको गभर्नरसँगको बैठकमा आफूलाई दुई दुई पटक विष दिइएको बताउने एकजना छात्राको भनाइले सरकारी अधिकारीहरूका तर्फबाट आउने अभिव्यक्ति कति अस्पष्ट र अन्योलकारी हुने गर्छ भन्ने कुरालाई उजागर गरेको छ।  ,""ती अधिकारीहरू हामीलाई भन्छन् सबै कुरा ठिकठाक छ हामीले अनुसन्धान गरेका छौँ भनेर। तर मेरा पिताले मेरो विद्यालयमा सोधपुछ गर्दा उनलाई त्यहाँको सिसिटिभि एक हप्तादेखि काम नलाग्ने भएको र यस विषयमा केही अनुसन्धान गर्न नसकिने भनेर जवाफ दिइएको छ,"" ती छात्राले बैठकका क्रममा बताइन्। ,"" र आइतबार म जब दोस्रो पटक विष हमलामा परेँ विद्यालयका प्रिन्सिपलले भने 'उनलाई मुटुको समस्या छ त्यसैले उनलाई अस्पताल भर्ना गरिएको छ' भनेर। तर मलाई मुटु रोग छैन।"",2023 बीबीसी। अन्य वेबसाइटका सामग्रीहरूका लागि बीबीसी जिम्मेवार छैन।, "
https://www.bbc.com/nepali/news-64259409,"नेपालमा मानिसलाई एकबाट अर्को धर्ममा जबरजस्ती परिवर्तन गर्न लगाउनु गैर कानुनी काम हो, तर केही धर्म प्रचारकहरू इसाई आस्था फैलाएर मुद्दा लाग्न सक्ने खतरा मोल्न समेत इच्छुक छन्। ","नेपाल विश्वमै धेरै इसाई समुदाय बढ्दै गएको देश हो।,""येशुको जीत होस्,"" हिमालको फेदमा रहेको झार्लाङ्ग गाउँमा एउटा नयाँ चर्चको उद्घाटन गर्दा एकजना कोरियाली पास्टर पाङ्ग चाङ्ग-इन्‌ले भावविभोर भएर आँसु खसाले।   ,हालसालै धर्म परिवर्तन गरेकाहरूको त्यो समूहले आफ्नो हात उठाएर  प्रार्थना गरे। ,त्यसरी धर्म परिवर्तन गर्नेहरू धेरैजसो आदिवासी तामाङ समुदायका छन् जुन समुदायले विगतमा बोन धर्म मान्ने गर्दथे । नेपालमा बोन धर्म बुद्ध धर्मको आगमनभन्दाअघिदेखि रहेको ठानिन्छ।   ,पाङ्गको नजरमा तामाङ समुदाय ""आर्थिक र आध्यात्मिक रूपमा गरिब"" छ। ,""त्यसैले, एउटा चमत्कार हुन्छ र पूरै गाउँले धर्म परिवर्तन गर्छ,"" उनले भने। ,धर्म प्रचारक मिसनरीहरू, धेरैजसो पाङजस्तै दक्षिण कोरियाली प्रचारकहरूले  बुद्धको जन्मभूमि र पूर्व हिन्दू अधिराज्य नेपालमा  विश्वमै सबैभन्दा तीव्र गतिमा वृद्धि भइरहेको इसाई समुदाय  निर्माण गर्न मद्दत गरेका छन्। ,नेपालमा इसाई धर्मावलम्बीहरूको तीव्र गतिमा बढिरहेको सङ्ख्यामा मुख्यतः परम्परागत हिन्दू वर्णाश्रम जात व्यवस्थामा पुछारमा पारिएका दलित भनिने समुदायका मानिसहरू वा आदिवासी जनजाति समुदायका मानिसहरू छन्। पाङ्गले भने जस्तै उनीहरूले चमत्कारमा विश्वास गरेका पनि हुन सक्छन्, तर धर्म परिवर्तन गरेपछि त्यसले उनीहरूलाई चरम गरिबी र भेदभावको अवस्थाबाट छुटकारा पाउने मौका पनि प्रदान गर्दछ। ,झारलाङमा रहेको नयाँ चर्च - नेपालमा पास्टर पाङ्गले खोलेका दर्जनौँ चर्चमध्ये यो एक हो,इसाई धर्म प्रचारकको रूपमा नेपालमा बिताएको दुई दशक लामो समयमा पाङ्गले आफ्नो रेखदेखमा  झन्डै ७० वटा चर्चहरू स्थापना गरेका छन्। त्यसरी बनेका धेरैजसो चर्चहरू राजधानी काठमाण्डूबाट दुई घण्टाजति टाढा उत्तर पश्चिममा अवस्थित धादिङ जिल्लामा रहेका छन्। उनका अनुसार जग्गा त्यहाँको समुदायले दिन्छ भने कोरियाली चर्चहरूले निर्माण कार्यका लागि पैसा दिएर मद्दत गर्छन्। ,पाङ्ग दाबी गर्छन्, ""झन्डै सबैजसो पहाडी उपत्यकाहरूमा चर्चहरू बनिरहेका छन्।"",त्यो  केही बढाइचढाइ गरेर गरिएको दाबी हुनसक्छ तर हालैका वर्षहरूमा नेपालभरि चर्चहरूको सङ्ख्यामा ठूलो वृद्धि भएकोमा कुनै शङ्का छैन। इसाई समुदायको राष्ट्रिय सर्वेक्षणको पछिल्लो तथ्याङ्कले अझै पनि उल्लेख्य रूपमा बहुसङ्ख्यक हिन्दूहरू रहेको नेपालमा ७,७५८ चर्चहरू रहेको देखाएको छ। ,र यस्तो रूपान्तरणका पछाडि धेरै हदसम्म दक्षिण कोरियाली धर्म प्रचारकहरूको हात रहेको छ। केही दशकअघि मात्रै धर्म प्रचारकहरू विदेशमा खटाउन सुरु गरेको भए पनि दक्षिण कोरिया अहिले इसाई धर्म प्रचारकहरू परिचालन गर्ने  विश्वकै सबैभन्दा ठूला देशहरू मध्येमा एक बन्न पुगेको छ।  ,कोरियाली वर्ल्ड मिसन एसोसिएशनका अनुसार कोरियाका त्यस्ता २२ हजारभन्दा बढी इसाई धर्म प्रचारकहरू देशबाहिर रहेका छन्। ,धर्म परिवर्तन गरेर आफूले पुनर्जन्म  प्राप्त गरेको भन्ने उत्साहबाट प्रेरित कोरियाली धर्म प्रचारक, मिसनरी, हरू धर्म परिवर्तनका निम्ति निकै गाह्रो ठानिँदै आएका संसारका विभिन्न स्थानहरूमा समेत आक्रामक रूपमा प्रवेश गर्नेहरू भनी परिचित हुन थालेका छन् जुन क्रममा कतिपय स्थानबाट तिनीहरूलाई निष्कासन समेत गर्ने गरिएको छ।    ,पाङ्ग चाङ-इन् र ली जियोङ्ग-ही विगत करिब २० वर्षदेखि नेपालमै छन्,नेपाल अहिले धर्म निरपेक्ष राज्य हो, र सन् २०१५ मा बनेको संविधानले धार्मिक स्वतन्त्रताको प्रत्याभूति  दिएको छ। यद्यपि सन् २०१८ मा लागु गरिएको धर्म परिवर्तन गराउने विरुद्धको कानुनले कसैलाई उसको धार्मिक आस्था परिवर्तन गर्न प्रोत्साहन गरेको अभियोगमा दोषी ठहर हुनेलाई पाँच वर्षसम्म जेल सजाय हुनसक्ने व्यवस्था गरेको छ।,""धर्म परिवर्तन गराउने विरुद्धको कानुनका कारण हामी सधैँ चिन्ता र त्रासमा काम गरिरहेका हुन्छौँ ,"" पाङ्गकी श्रीमती ली जियोङ्ग-हीले भनिन्।,""तर यो डरका कारण हामी इसाई धर्मको उपदेश फैलाउन रोक्न सक्दैनौँ। हामी आत्माहरूको उद्धार गर्ने कार्यलाई रोक्ने छैनौँ।"",यी दम्पती पहिला ब्याङ्कमा काम गर्थे। "" पहिले मेरा श्रीमान्‌ले नै  ईश्वरको आदेश प्राप्त गर्नु भएको हो र त्यसको छोटो समयपछि ईश्वरले हामीलाई नेपालतर्फ जाने बाटोमा पठाइदिनुभयो,"" ली जियोङ्ग-हीले भनिन्।,उनीहरू सन् २००३मा पहिलो पटक नेपाल आउँदा नेपालमा हिन्दू शाही परिवार गद्दीनसीन नै थियो। ""यहाँ थुप्रै मूर्तिहरूको पूजा भइरहेको देखेर स्तब्ध भएको थिएँ,"" पाङ्ग भन्छन्। ""मलाई लाग्यो नेपालमा येशुको उपदेशको एकदमै चर्को आवश्यकता छ।"" ,उनीहरू आएको पाँच वर्षपछि नेपालमा २४० वर्ष पुरानो राजतन्त्र ढल्यो। एक दशक लामो सशस्त्र द्वन्द्वको अन्त्य गर्दै माओवादी विद्रोहीहरूले हतियार बिसाए र उनीहरू सरकारमा आए। ,त्यसको केही अघि मात्रै नेपालको संसद्‌ले देशलाई धर्म निरपेक्ष घोषणा गरिसकेको थियो।  ,""यसले मिसनरी कामका लागि स्वर्ण युगको थालनी गर्‍यो,"" पाङ्ग भन्छन्। ,हामीले केही हप्ता कोरियाली प्रचारक समुदायसँग समय बितायौँ। त्यस क्रममा हामीसँग खुला रूपमा बोल्न इच्छा देखाउने पाङ्ग र उनकी पत्नी मात्रै थिए। ""परमेश्वरले नेपालमा के गरिरहेका छन् भन्ने कुरा अरूलाई सुनाउन म खुला छु,"" पाङ्गले भने।   ,आफूहरूको कामले कानुनको उल्लङ्घन गरेको भन्ने उनलाई लाग्दैन किनभने उनको मनमा उनीहरूले खुला रूपमा धर्म परिवर्तन गराएको वा बाप्टाइज गराएको भन्ने लाग्दैन। ,""हामीले गरिरहेको धर्म प्रचारको काम केवल हामीबारे मात्रै होइन। परमेश्वरले यो काम गरिरहेका छन्। नेपालमा चमत्कारहरू गर्न कसरी परमेश्वरले हाम्रो माध्यमबाट काम गर्छन् भनेर हामीलाई देखाउन मन छ,"" उनले भने।,नेपालमा इसाई समुदाय देशको कुल जनसङ्ख्याको दुई प्रतिशतभन्दा कम छ र पछिल्लो जनगणनाको तथ्याङ्कले त्यस्तो सङ्ख्यामा वृद्धि भइरहेको देखाउँछ। सोही तथ्याङ्कका अनुसार नेपालमा हिन्दू करिब ८० प्रतिशत छन् भने बौद्धमार्गी करिब ९ प्रतिशत छन्। ,सन् १९५१ को तथ्याङ्कमा  नेपालमा इसाई धर्मावलम्बी एकजना पनि थिएनन् भने सन् १९६१ मा त्यस्तो सङ्ख्या जम्मा ४५८ जनाको थियो। तर सन् २०११ सम्ममा आइपुग्दा त्यो करिब ३ लाख ७६ हजार पुग्यो भने अहिले त्यो सङ्ख्या करिब ५ लाख ४५ हजार रहेको पछिल्लो जनगणनाले अनुमान गरेको छ।   ,कमल थापा धर्म परिवर्तन गराउनेविरुद्धको कानुन कार्यान्वयन होस् र नेपाल फेरि हिन्दू राज्य होस् भन्ने चाहन्छन्,""यो जङ्गलमा डढेलो जसरी फैलिरहेको छ। हाम्रो सांस्कृतिक पहिचान धरापमा परेको छ। राष्ट्रिय एकताको सूत्र दाउमा छ,""  नेपालका एकजना पूर्व उपप्रधानमन्त्री कमल थापाले दाबी गरेका छन्। ,उनी कोरियाली धर्म प्रचारको कामलाई ""देशको सांस्कृतिक पहिचानमाथिको सङ्गठित हमला"" को रूपमा हेर्छन्।,""मिसनरीहरूले पर्दापछाडि बसेर काम गरिरहेका छन् र गरिब र सिधासादा मानिसहरूलाई शोषण गरिरहेका छन् अनि इसाई धर्ममा परिवर्तित हुन प्रोत्साहन गरिरहेका छन्। यो धार्मिक स्वतन्त्रताको अवस्था होइन। यो धर्मको नाममा गरिएको शोषण हो,"" उनले भने। ,उनले नेपाल पुनः हिन्दू राष्ट्र हुनुपर्ने वकालत गर्दै आएका छन्। उनले धर्म परिवर्तन विरोधी कानुनको पनि समर्थन गरेका थिए र उनी उक्त कानुन कार्यान्वयनमा भएको हेर्न चाहन्छन्।,हाल उक्त कानुन अन्तर्गत मुद्दा लागेकाहरू इसाईहरूमात्रै छन् तर अहिलेसम्म कोही पनि दोषी ठहर भएका छैनन्। त्यस्ता मुद्दाहरू या त प्रमाणको अभावका कारण फिर्ता भएका छन् वा पुनरावेदनमा जाँदा अभियुक्तहरूले सफाइ पाएका छन्। ,नेपाल इसाई समाजका अनुसार अहिले त्यस्ता प्रकार ५ वटा मुद्दाहरू अदालतमा  विचाराधीन छन्। दुई महिलासहित चार कोरियालीविरुद्धको मुद्दा गत डिसेम्बरमा फिर्ता भएको थियो।,""धर्म परिवर्तन गर्ने भावना जीससबाटै आउनुपर्छ,"" डिल्लीराम पौडेलले भने,नेपाल क्रिस्चियन सोसाइटीका प्रमुख पास्टर डिल्लीराम पौडेल त्यस्तो कानुनअन्तर्गत सोधपुछ गरिएकामध्ये पहिला व्यक्तिहरूमा पर्दछन्। सन् २०१८ को एप्रिलमा उनीमाथि धर्म परिवर्तन गर्न उनले मानिसहरूलाई पैसा दिएको भनी आरोप लागेको थियो। तर उनले त्यसलाई अस्वीकार गर्छन्। उनी विरुद्धको आरोप पछि फिर्ता लिइयो।,""हामीमाथि मानिसहरूलाई धर्म परिवर्तन गराएको आरोप लाग्छ, तर त्यस्तो शक्ति हाम्रो हातमा हुँदैन,"" उनले भने।,""यदि हुन्थ्यो भने मैले मेरी आमाको धर्म परिवर्तन गराउन सक्ने थिएँ। उहाँ अहिले ९२ वर्षकी हुनुभयो, म उहाँलाई पैसा दिन सक्छु। म उहाँका लागि प्रार्थना गर्नसक्छु तर उहाँको धर्म परिवर्तन गराउन सक्दिनँ किनभने त्यो त जीससबाटै आउनुपर्ने हो।"" ,उनी कट्टर हिन्दु परिवारका हुन् र ""२१ पुस्तादेखि"" उनको बाबुबाजे हिन्दू पण्डित  थिए।  उनी २०/२२ वर्षको हुँदा पढ्नका लागि दक्षिण कोरिया गएका थिए र त्यहीँ उनले इसाई धर्मसँग परिचित हुने मौका पाए।,""म एक्लै थिएँ, मेरा कोही साथी बनिसकेका थिएनन्,"" उनले सम्झिए, "" त्यस बेला केही मानिसले मलाई नेपाली भाषामा भएको कोरियाली बाइबल दिए, उनीहरूले कतैबाट नेपाली भाषाको बाइबल फेला पारेका थिए।"" त्यो बाइबल उनले एकै रातमा पढे र "" मैले मेरो सृष्टिकर्तालाई फेला पारेँ।""  ,""""यो हास्यास्पद र अविश्वसनीय लाग्छ?"" हो मलाई त्यस्तै भएको थियो,"" उनले मुस्कुराउँदै भने।,डिल्लीराम पौडेल युवा हुँदा उनी हिन्दु पुजारी थिए,जब उनी नेपाल फर्किए उनको परिवारले उनीमाथि  राम्रो व्यवहार गरेन। ""उनीहरूले इसाई विदेशी धर्म हो भने।  केही मानिसले म बौलाएँ भने र मेरो होस गुम भएको बताए,"" उनले सम्झिए।,उनको परिवार र समुदायले उनलाई स्वीकार गर्न निकै समय लाग्यो।,प्रत्येक वर्ष करिब दुई हजार नेपाली विद्यार्थी पढ्नका लागि कोरियामा जाने गर्छन्। नेपालमा रहेका एक कोरियाली प्रचारक (जसले नाम उल्लेख नगर्ने गर्ने सर्तमा बोलेका थिए) भन्छन् तिनीहरू कोरियास्थित स्थानीय चर्चहरूसँग सम्पर्क गर्ने प्रयास गर्छन्। ,""नेपालमा इसाई धर्मको प्रचार गर्ने काम निकै चुनौतीपूर्ण छ। त्यसैले हामीसँग वैकल्पिक तरिकाहरू छन्,"" उनले भने। ""हाम्रो उद्देश्य भनेको धेरै भन्दा धेरै आत्माहरूलाई परिवर्तन गर्न सक्नु हो। युवा हुँदा हिन्दु पुजारी रहेका डिल्ली राम पौडेल त परिवर्तन हुनसके भने हामीले गर्न सक्छौँ, त्यसैले यो काम हामीले गोप्य रूपमा रहेरै गर्नुपर्छ।"",पाङ्ग र उनकी पत्नीले काठमाण्डूमा सेमिनरी (धर्मबारे पढाइ हुने स्थान) विद्यालय चलाउँछन्। त्यहाँ करिब ५० विद्यार्थीहरू अहिले अध्ययनरत छन्। उनीहरूको शिक्षा, खानपिन र बसोबासको धेरैजसो खर्च कोरियाली चर्चका दाताहरूले नै बेहोर्छन्।,उनीहरूका विद्यार्थीमध्ये एक २२ वर्षीय सपना तामाङ पनि हुन् जो दुर्गम सिनगांगको तामाङ गाउँकी हुन्। ,सपना भन्छिन् उनी ""नयाँ ठाउँ जानेछिन् र येशुको सन्देश फैलाउने छिन्"",उनले भनिन्, ""मेरो बुवा चर्च जानेहरूलाई घृणा गर्नुहुन्थ्यो किनभने आफ्नो परम्परा बिर्सन हुँदैन भन्नेमा उहाँ विश्वास गर्नुहुन्थ्यो।"" ,उनले इसाई धर्मबारे आफ्ना काकाबाट थाहा पाएकी हुन् जुनबेला उनी अत्यन्तै बिरामी थिइन्। ,उनले आफू इसाई भएपछि आफ्नो रोग सन्चो भएको दाबी गरिन्। ,""म येशुका लागि बाँच्न चाहन्थेँ। अन्तत: कसले मलाई माया  गर्दो रहेछ भन्ने मैले थाहा पाएँ,"" उनले भनिन्।,उनको जस्तो दुर्गम गाउँहरू पाङ्गजस्ता कोरियाली प्रचारकका लागि नयाँ मोर्चाहरू हुन्। ,""सहरमा धर्म परिवर्तन गराउने विरुद्धको कानुनबारे सबैलाई थाहा हुन्छ। सहरभन्दा टाढा भने कमैको ध्यान पुगिरहेको हुन्छ,"" पाङ्गले भने। ,सपनाले गत वर्ष सेमिनरीको पढाइ पूरा गरिन्। अब उनको योजना पहाडमा रहेको आफ्नो गाउँमा फर्किने र ""बिस्तारै युवाहरूलाई चर्चको हिस्सा बनाउने"" रहेको छ।,येशुको उपदेश फैलाउँदा त्यसको ""विद्यमान धर्म र संस्कृतिसँग द्वन्द्व हुने"" पाङ्ग चाङ्ग-इन् स्विकार्छन्। तर उनको विचारमा "" त्यस्तो खाले सांस्कृतिक झट्का त हुन्छ हुन्छ जुन टारेर टर्दैन।"",2023 बीबीसी। अन्य वेबसाइटका सामग्रीहरूका लागि बीबीसी जिम्मेवार छैन।, "
https://www.bbc.com/nepali/articles/cy9dl2qzed3o,सर्वोच्च अदालतले गोर्खा भर्तीसम्बन्धी त्रिपक्षीय सन्धि पुनरवलोकन गर्न नेपाल सरकारलाई निर्देशनात्मक आदेश दिएपछि भूतपूर्व गोर्खाहरू उक्त सम्झौता संशोधन हुनेमा “आशावादी” देखिएका छन्। ,"महारानी एजिजाबेथको अन्तिम संस्कारका बेला सहभागी गोर्खा सैनिकहरू ,,यद्यपि उनीहरू “त्यसबारे सरकारले आवश्यक पहल गर्नेमा विश्वस्त हुन नसकेको” बताउँछन्।,गोर्खा भर्तीसम्बन्धी मामिलाका जानकार समेत रहेका एकजना पूर्व महान्यायाधिवक्ताले चाहिँ सर्वोच्चको आदेशसँगै “उक्त त्रिपक्षीय सन्धि पुनरवलोकन नभए त्यसको औचित्य समाप्त भएको जस्तो” देखिने बताएका छन्।  ,नेपाल, भारत र ब्रिटेनबीच सन् १९४७ मा भारत ब्रिटिश उपनिवेशबाट स्वतन्त्र भएपछि गोर्खा भर्तीसम्बन्धी त्रिपक्षीय सन्धि गरेका थिए। ,हालसम्म सोही सन्धिका आधारमा नेपाली नागरिकहरू भारतीय र ब्रिटिश सेनामा भर्ना हुँदै आएका छन्। ,उक्त सन्धिका आधारमा नै ब्रिटेनले आफ्नो सुरक्षा फौजमा भर्ना गर्ने नेपाली नागरिकहरूलाई सिङ्गापुरमा पनि पठाउने गरेको छ भने ब्रुनाईमा पनि सुरक्षाका लागि खटाउने गर्छ।,सर्वोच्च अदालतका न्यायाधीश आनन्दमोहन भट्टराई र सुष्मालता माथेमाको इजलासले गत मङ्गलवार गोर्खा भर्तीसम्बन्धी २०७४ जेठ २६ गते दायर भएको एउटा रिट निवेदन खारेज गरेको थियो। ,परमादेश माग गरिएको उक्त रिट निवेदन खारेज गर्ने क्रममा सर्वोच्च अदालतले सरकारका नाममा निर्देशनात्मक आदेश दिएको हो। ,उसले “विपक्षीलाई उक्त त्रिपक्षीय सन्धि पुनरवलोकन गर्न” आदेश दिएको जनाइएको छ। ,ब्रिटिश गोरखा भूतपूर्व सङ्गठन (बिगेसो) का अध्यक्ष पदमसुन्दर लिम्बूले रिट निवेदन दिएका थिए। ,बिगेसोका कानुनी सल्लाहकार तथा उक्त मुद्दामा बहस गरेका अधिवक्ता फणीन्द्र कार्कीले “पूर्ण पाठ आउन बाँकी रहेको र त्यस दिन (मङ्गलवार) कार्यालय समय सकिएको अवस्था भएकाले लिखित रूपमा आदेशको संक्षिप्त विवरण” जारी नभएको बताए।,सर्वोच्च अदालतको बेवसाइटमा राखिएको विवरणमा पनि उक्त रिट निवेदन खारेज भएको र निर्देशनात्मक आदेश जारी भएको उल्लेख छ। ,लिम्बूले प्रधानमन्त्री तथा मन्त्रिपरिषद्को कार्यालय र परराष्ट्र मन्त्रालयलाई विपक्षी बनाएर उक्त रिट निवेदन दिएका थिए।,सर्वोच्च अदालतको निर्णयले “विभेदपूर्ण त्रिपक्षीय सन्धि खारेजीको बाटो खुलेको” निवेदकसमेत रहेका बिगेसोका अध्यक्ष पदमसुन्दर लिम्बूले बताए। ,उनले भने, “उक्त सन्धिले सिर्जना गरेका गलत विभेद र असमानताको अन्त्य हुनुपर्छ भन्ने हाम्रो मागलाई सर्वोच्चले सम्बोधन गरेको छ। अब त्यसलाई कार्यान्वयन गर्ने काम सरकारको हो।”,“हामीलाई त्यसलाई सरकारले कार्यान्वयन गर्छ भन्ने आशा छ र न्यायालयको आदेशलाई कार्यान्वयन नगरी पनि हुँदैन।“,लिम्बूले दायर गरेको रिट निवेदनमा पनि “… नेपालसमेत पक्ष भई गोर्खा सैनिक भर्तीबारे भएको असमान त्रिपक्षीय सन्धि नेपाल, भारत र बेलायत तीनै राष्ट्र पक्ष रहेको अन्तर्राष्ट्रिय मानवअधिकारसम्बन्धी विभिन्न महासन्धिहरू तथा दस्तावेजहरू विपरीत रहेको हुँदा सो सन्धि खारेज गरी कानुनको पालन गराइ हरेक नेपाली नागरिकले मर्यादित एवं सम्मानपूर्वक बाँच्न पाउनु र कानुनी शासन कायम गराउनु रहेकोले धारा १३३ (२) बमोजिम सार्वजनिक सरोकारको रूपमा हामी यो रिट निवेदन लिई आएका छौँ” भन्ने उल्लेख गरिएको छ। ,त्रिपक्षीय सन्धि खारेजीको माग गर्नेमध्येकै एकजना भूतपूर्व भारतीय सैनिक भीमबहादुर रानाले पनि अदातलको आदेशपछि आफू पुनरवलोकन हुनेमा आशावादी रहेको बताए।,उनले भने, “अदालतको आदेशपछि त्यो कार्यान्वयन हुनै पर्ने हो। भएन भने हामी एक जुट भएर बाध्य पार्छौँ। आदेश नमाने सरकारलाई दबाब दिन्छौँ।“,गोर्खा भूतपूर्व सैनिक सङ्घ (गेसो) का उपाध्यक्ष जीतबहादुर राईले पुनरवलोकनको माग पहिलेदेखिकै रहेको बताए। ,उनले भने, “नेपाल, ब्रिटेन र भूतपूर्व गोर्खासम्मिलित वार्ता अहिले पनि ब्रिटेनमा जारी छ। फेब्रुअरीमै अर्को तेस्रो चरणको वार्ता हुँदैछ। उक्त वार्तामा पनि पुनरवलोकनको कुरा छ।” ,“अदालतको आदेशले त्यसमा प्रभाव पार्ला वा नपार्ला त्यो त भन्न सकिन्न तर अब सरकारले यसलाई अघि बढाउँछ भन्ने आशा पलाएको छ।”,“नेपाल सरकारले यो मुद्दालाई अघि बढाएको भए त समस्या पहिले नै समाधान भइसक्थ्यो तर पछिल्ला सरकारहरूले यसलाई चासोका साथ हेरेकाले हामी केही आशावादी चाहिँ छौँ।”,भारतीय गोर्खा ,गोर्खा भर्तीसम्बन्धी मामिलामा चासो राख्ने तथा अन्तर्राष्ट्रिय कानुनका जानकार समेत रहेका पूर्व महान्यायाधिवक्ता युवराज सङ्ग्रौलाले सर्वोच्चको यो आदेशपछि त्रिपक्षीय सन्धिको “औचित्यमाथि प्रश्न” उठेको बताए। ,उनले भने, “तीनवटा संसदीय समितिको प्रतिवेदनमा कूटनीतिक माध्यमबाट पुनरवलोकन गर्नु भनिएको छ। सर्वोच्चको आदेश नौलो होइन। यो स्वाभाविक हो।“,“पहिले संसद्‌ले भन्यो। अहिले अदालतले पनि भन्यो। यसमा सरकारले पनि पुनरवलोकन गर्नुपर्छ भनेर औपचारिक तथा अनौपचारिक माध्यमबाट ब्रिटेनलाई भनिरहेकै बुझिएको छ।”,त्यसको अर्थ कूटनीतिक रूपमा “अब नेपाललाई त्यो सम्झौता स्वीकार्य छैन” भनिएको उनको बुझाइ छ। ,सङ्ग्रौलाले भने, “अब यसमा ब्रिटेनले सहमति जनाउँछ र पुनरवलोकन गर्छ अनि विभेद हट्छ भने नयाँ द्विपक्षीय सन्धि भएर कार्यान्वयन हुनसक्छ। तर हामीसँग छलफल नगर्ने भए यो सन्धिको अर्थ छैन भन्ने हो।”,“पुनरवलोकन नभए नेपाल सरकारले डरले नगर्ला तर अलिकति राम्रो सरकार आउँदा ब्रिटिश क्याम्प बन्द गर भन्न सक्छ।“,उनले नेपालले आफ्ना नागरिकलाई विदेशी सेनामा पठाउने हो भने अब ब्रिटेन र भारतसँग छुट्टाछुट्टै सन्धि गर्नुपर्ने आवश्यकता औल्याए। ,तीन वर्षअघि नेपालले ब्रिटेनलाई गरेको प्रस्ताव ,नेपालले गोर्खा भर्तीसम्बन्धी त्रिपक्षीय सन्धि पुनरवलोकनका लागि ब्रिटेनलाई तीन वर्षअघि औपचारिक रूपमै प्रस्ताव गरेको थियो। ,तर त्यसबारे हालसम्म के कस्तो प्रगति भयो भन्नेबारे दुवै देशहरूले सार्वजनिक वा औपचारिक रूपमा केही बताएका छैनन्। ,यद्यपि “आफूहरूलाई विभेद गरिएको” भन्दै त्यसविरुद्ध भूतपूर्व गोर्खा सैनिकहरू लन्डनमा अनसन बसेपछि भएको सम्झौता अनुसार अहिले नेपाल, ब्रिटेन र भूतपूर्व गोर्खा सम्मिलित वार्ता टोलीले वार्ताहरू जारी राखेका छन्। ,हालसम्म दुई चरणका वार्ता भइसकेको र यसै महिना अर्को चरणको वार्ता हुने अधिकारीहरूको भनाइ छ। ,ती वार्ताहरूमा पनि सन्धि पुनरवलोकनको कुरा उठाइएको वार्ता टोलीका एकजना नेपाली सदस्यले बीबीसीलाई केही साताअघि बताएका थिए।,यसअघि पटक पटक गोर्खा भर्तीसम्बन्धी सम्झौता पुनरवलकोनबारे चर्चा हुँदै आएको छ। ,चार वर्षअघि तत्कालीन प्रधानमन्त्री केपी शर्मा ओलीको ब्रिटेन भ्रमणका बेलामा उनले समकक्षी टरिजा मेसँग त्यसबारे कुरा गरेको त्यस बेलाका परराष्ट्रमन्त्री प्रदीपकुमार ज्ञवालीले बताएका थिए। ,त्यसपछि ज्ञवालीले नेपालको सङ्घीय संसद्‌मै उक्त सन्धिको पुनरवलोकन हुनुपर्ने धारणा राखेका थिए। ,सङ्घीय संसद्का विभिन्न समितिहरूले पनि पटक-पटक प्रधानमन्त्री तथा मन्त्रिपरिषद्को कार्यालय र परराष्ट्र मन्त्रालयलाई उक्त सन्धि पुनरवलोकन गर्न निर्देशन दिइसकेका छन्। ,सुगौली सन्धिपछि नै नेपालीहरूलाई ब्रिटिश सेनामा भर्ती गर्न थालिएको थियो। ,तर भारत ब्रिटिश उपनिवेशबाट मुक्त भएपछि गोर्खा भर्तीसम्बन्धी नयाँ सन्धि गरियो। ,सन् १९४७ नोभेम्बर ९ मा नेपाल-भारत र ब्रिटेनबीच गोर्खा भर्तीबारे भएको सन्धिलाई त्रिपक्षीय सन्धि भन्ने गरिएको छ।,हालसम्म ब्रिटिश र भारतीय सेनामा सोही सन्धिअन्तर्गत नेपाली नागरिकहरू भर्ती हुने गरेका छन्।,दुवै देशले आफ्ना सेनामा गोर्खाहरूको छुट्टै सैन्य एकाइ बनाउने गरेका छन्।,,ब्रिटेनको गोर्खा ब्रिगेड्समा हाल तीन हजारभन्दा बढी नेपाली नागरिक कार्यरत रहेको बताइन्छ। ,भारतीय सेनाको गोर्खा राइफल्समा ४० हजारभन्दा बढी नेपाली नागरिक काम गरिरहेको विवरण पाइन्छ। ,तर गोर्खाहरूको पक्षमा आवाज उठाउँदै आएका भूतपूर्व गोर्खाहरूले भने उक्त सन्धिलाई असमान सन्धिका रूपमा व्याख्या गर्ने गरेका छन्।,,गोर्खा भूतपूर्व सैनिक सङ्घ गेसोले गराएको उक्त सन्धिको नेपाली अनुवादअनुसार त्यसमा भारत र ब्रिटेनको सेनामा नेपालीहरूको भर्ती कसरी गरिनेछ भन्ने प्रावधानहरू राखिएका छन्।,उक्त सन्धिमा गोर्खा सैनिकको रोजगारीका सर्त र अवस्थाहरू पनि तोकिएका छन्।,उक्त सन्धिमा स्पष्ट रूपमा नेपाली नागरिकलाई भारत र ब्रिटेनको सेनामा भर्ती गरिए पनि उनीहरूलाई भाडाको सैनिकका रूपमा व्यवहार नगरिने उल्लेख गरिएको छ।,सन्धिमा नेपालका तत्कालीन प्रधानमन्त्री तथा सुप्रिम कमान्डर इन चीफ पद्मशमशेर जबराले भारत र ब्रिटेनमा गोर्खा भर्तीलाई कायम राख्न दिने आधारका रूपमा 'उनीहरूलाई भाडाका सैनिकका रूपमा नहेरिने हो भने' भन्ने सर्त राखेको उल्लेख छ।,सन् १९४७ मे १ मा काठमाण्डूमा भएको त्रिपक्षीय बैठकमा पद्मशमशेरले राखेका सर्तलाई सन्धिमा लिपिबद्ध गरिएको हो।,त्यसमा भनिएको छ, ""यदि अन्तिम चरणका सर्त तथा अवस्थाहरू नेपाल सरकारको स्वार्थ वा मर्यादामा अहितकारी प्रमाणित हुँदैनन् भने, अनि गोर्खा रेजिमेन्टहरूका जवानहरू सेवाका लागि तयार हुन्छन् भने (यदि उनीहरूलाई स्पष्ट रूपमा भाडाका सैनिकको रूपमा नहेरिने हो भने), मेरो सरकार यी दुवै सेनासँग सम्बन्धलाई निरन्तरता दिन खुसी हुनेछ।"",2023 बीबीसी। अन्य वेबसाइटका सामग्रीहरूका लागि बीबीसी जिम्मेवार छैन।, "
https://www.bbc.com/nepali/articles/c0x9nw5ppzpo,"टर्की र सिरियामा सोमवार आएको ७.८ म्याग्निट्यूडको भूकम्प यो दशकको सबैभन्दा घातक भूकम्प हुनसक्ने सम्भावना छ। शुक्रवार बिहानसम्म दुवै देशमा गरेर झन्डै २०,००० भन्दा बढीको मृत्युभएको पुष्टि भएको छ। ","टर्की विनाशकारी भूकम्पको जोखिमयुक्त क्षेत्रमा अवस्थित छ। सन् १९३९ देखि १९९९ सम्म त्यहाँ  पाँचवटा ठूला भूकम्प गइसकेको छ। ,सन् १९०० देखि हालसम्म ७६ वटा भूकम्पमा परी ९० हजारभन्दा बढीले ज्यान गुमाएका छन्। तीमध्ये आधाको मृत्यु सन् १९३९ र १९९९ मा भएका थिए।,विगत दुई दशकमा अन्य ठूला घातक भूकम्प मध्ये २०२१ मा हाइटीमा २,२०० जनाभन्दा बढीको मृत्यु भएको थियो भने २०१८ मा इन्डोनेशियामा ४,३०० जनाभन्दा बढीको ज्यान गएको थियो।,इरानमा २०१७ को भूकम्पमा परी ४०० भन्दा बढी व्यक्तिको मृत्यु भएको थियो।,नेपालमा सन् २०१५ मा गएको भूकम्पमा परेर झन्डै ९,००० जनाले ज्यान गुमाएका थिए। ,,वैज्ञानिकहरूका अनुसार भूकम्प कहाँ जाने सम्भावना छ भन्ने थाहा भए पनि कहिले जान्छ भन्ने अनुमान गर्ने कुरामा हामी धेरै पछाडि छौँ। त्यसोभए के भूकम्पको भविष्यवाणी गर्न सकिन्छ त?,""दुःखको कुरा सकिँदैन,"" इम्पेरीअल कलेज लन्डनका भूकम्पविद् डा. स्टीफन हिक्स भन्छन्।,""तर हामी भूकम्पको पूर्वानुमान गर्न सक्छौँ, सम्भावना देखाउन सक्छौँ। जस्तै -  अमेरिकाको क्यालिफोर्निया र जापानमा भूकम्पको पूर्वानुमान धेरै नै गर्न सकिने हुँदै छ।"",त्यसोभए सुरक्षित रहन के गर्न सकिन्छ र के गर्नु हुँदैन?,, भूकम्प कहिले जान्छ भनेर अनुमान गर्न सजिलो नभए पनि विज्ञहरूका अनुसार हामी सधैँ तयार रहनुपर्छ अर्थात् भूकम्प जाने सम्भावनालाई हेरेर योजना तयार पारेर राख्नुपर्छ।,""यदि तपाईँ [धेरै भूकम्प जाने] क्षेत्रमा बस्नुहुन्छ भने आफ्नो घरमा आपत्कालीन अवस्थामा चाहिने कुरा राख्दा उपयोगी हुन्छ,"" डा. हिक्स भन्छन्।,उनका अनुसार त्यस्ता कुरामा अतिरिक्त पानी, टर्च, प्राथमिक उपचार किट र केही खानेकुरा हुनुपर्छ।,रेडक्रसका अनुसार त्यस्ता कुरामा अतिरिक्त नगद र औषधिको सूची जस्ता महत्त्वपूर्ण व्यक्तिगत कागजपत्रहरूको प्रतिलिपि पनि हुनुपर्छ। ,अमेरिका सरकारको भौगर्भिक निकाय यूएसजीएसका अनुसार यदि तपाईँ जहाँ हुनुहुन्छ त्यहीँ बस्नुभयो भने तपाईँलाई चोटपटक लाग्ने सम्भावना कम हुन्छ।,त्यसैले भूकम्पको समयमा बाहिर वा अन्य कोठातिर भाग्ने प्रयास नगर्न उसले सुझाव दिएको छ। ,""ड्रप, कभर र होल्ड अन"" अर्थात् 'निहुरिनु, छेकिनु र रोकिनु' सुरक्षित रहन मूलमन्त्र भएको विशेषज्ञहरू बताउँछन्।,आफ्नो हातलाई तल पारेर घुँडा टेकेर बस्दा तपाईँ माथिबाट झर्ने वस्तुबाट जोगिन सक्नुहुन्छ। यदि नजिकै कुनै अन्य आश्रयस्थल नभएमा टेबल वा डेस्कमुनि बसेको बेला भूकम्प नरोकिँदासम्म समातेर बस्ने सल्लाह पनि दिइएको छ।,जोगिने प्रारम्भिक उपायमध्ये ढोकामुनि उभिनु पनि हो। तर विज्ञहरू भन्छन्- यदि तपाईँ तुलनात्मक रूपमा पुरानो घरमा बस्नुहुन्छ भने तपाईँ टेबलमुनि सुरक्षित हुनुहुनेछ।,घरका झ्याल र अग्रभाग प्रायः पहिलो चरणमै भत्किन्छन्। त्यसैले यस्ता खतरायुक्त क्षेत्रहरूबाट टाढा बस्न  सल्लाह दिइन्छ।,,एक पटक भूकम्प बन्द भएपछि भवन भत्किएको अवस्थामा खुला क्षेत्रमा बाहिर निस्कनु सामान्यतया सुरक्षित मानिन्छ। ,यो तपाईँ भित्र भएका बेला भूकम्प जाँदाको कुरा भयो। तर तपाईँ बाहिर हुँदा भूकम्प गयो भने के गर्ने?,""तपाईँ जहाँ हुनुहुन्छ, त्यहीँ बस्नुहोस्,"" विज्ञहरू भन्छन्। ,घर बाहिर हुँदा विद्युत् वा इन्टरनेटआदिका तार, इन्धन र ग्यास लाइनबाट टाढा जाँदा चोटपटकको जोखिम कम हुन्छ। ,त्यस्तै रूख, टेलिफोनका पोल र भवनबाट टाढा खुला ठाउँमा जानु राम्रो हुन्छ।,अर्थक्वेक कन्ट्री अलायन्सका अनुसार अधिकांश घाइते र मृत्युको कारण टेलिभिजन, बत्ती, गिलास र पुस्तक राख्ने दराजजस्ता वस्तुहरू खसेर वा उडेर लाग्दा हुने गरेको छ। ,चोटपटकबाट बच्ने एउटा तरिका भनेको लचकदार फित्ताहरूले गह्रौँ फर्निचरहरूलाई बाँधेर सुरक्षित गर्नु हो।,अर्को सम्भावित खतरा भनेको भूकम्पपछि फुटेका पाइपबाट ग्यास चुहिनु हो।,डा. हिक्सले सन् १९०६ को सान फ्रान्सिस्को भूकम्पको उदाहरण दिए। ,उक्त भूकम्पमा ३,००० भन्दा बढी मानिसको मृत्यु भएको थियो।,""भवन भत्किएरभन्दा धेरैजसो मृत्यु ग्यास पाइपलाइन विस्फोटनका कारणले भएको थियो,"" उनले भने। ,उनी कुनै पनि ज्वलनशील पदार्थहरूबाट टाढा रहन सल्लाह दिन्छन्।,डा. हिक्सले भूकम्पीय अभ्यासको महत्त्वलाई पनि जोड दिए।,""केही देशहरूमा भूकम्पसम्बन्धी पूर्वाभ्यासहरू हुन्छन्। त्यहाँ सबैले के गर्ने भन्ने अभ्यास गरिन्छ। तर सम्भवतः टर्कीको त्यो भागमा भएको थिएन किनभने त्यहाँ लामो समयसम्म भूकम्प गएको थिएन।"",, , ,2023 बीबीसी। अन्य वेबसाइटका सामग्रीहरूका लागि बीबीसी जिम्मेवार छैन।, "
https://www.bbc.com/nepali/articles/c2ev06m8p57o,"नेपालका सीमावर्ती क्षेत्रमा भारतीय रुपैयाँको सस्तोमा कारोबार हुन थाल्नुले नेपालमा ‘अनौपचारिक अर्थतन्त्र’को थप विस्तार भएको सङ्केत गर्ने अर्थशास्त्रीहरूले बताएका छन्।,(विराटनगरबाट विक्रम निरौला र वीरगञ्जबाट माधुरी महतोको सहयोगमा)","उनीहरूका बुझाइमा सामान्य रूपमा हेर्दा यसले भारतीय रुपैयाँको तुलनामा नेपाली मुद्रा बलियो बनेको जस्तो देखिए पनि त्यसले नेपाली अर्थतन्त्रलाई “फाइदा भन्दा बेफाइदा नै बढी” हुनसक्छ। ,सीमा क्षेत्रमा ‘वित्तीय संयन्त्रबाहिर हुने अनौपचारिक’ कारोबारमा अहिले प्रति १०० रुपैयाँ भारुमा कम्तीमा पाँच रुपैयाँसम्म कमी आएको त्यस क्षेत्रका व्यवसायी र स्थानीयवासी बताएका छन्।,नेपाल राष्ट्र ब्याङ्कका प्रवक्ता गुणाकर भट्टले चाहिँ “अहिले देखिएको प्रवृत्ति अल्पकालीन भएको हुनसक्ने” र त्यसले नेपाली अर्थतन्त्रमा “खासै ठूलो फरक नपार्ने” हुनसक्ने बताए। ,नेपाली र भारतीय मुद्राबीच दशकौँदेखि स्थिर विनिमय दर रहँदै आएको छ अर्थात् नेपालमा १०० रुपैयाँ भारुको १६० रुपैयाँ नेरु तिर्नुपर्छ। अन्य मुद्राको सटही दर हरेक दिन परिवर्तन भए पनि भारुको हुँदैन। ,तर करिब एक महिनादेखि सीमावर्ती क्षेत्रमा नेपालीहरूले “अनौपचारिक माध्यम”मा प्रति १०० रुपैयाँ भारु १५५ रुपैयाँसम्ममै पाउन थालेको त्यस क्षेत्रका स्थानीयवासीले बताएका छन्। ,त्यस्तै भारतीय सीमावर्ती बजारका व्यापारीहरूले पनि अहिले नेरुको तुलनामा भारु सस्तिएको बताएका छन्।,वीरगन्ज पारीको भारतीय सीमावर्ती बजार रक्सौलका एक जना व्यवसायी लव कुमारले भने, “पहिले नेरुको तुलनामा भारु महँगो थियो १६० मा किन्नुपर्ने भारु किन्न १६२/६३ पनि तिर्नुपर्थ्यो तर अहिले करिब एक महिनादेखि १५५ मा कारोबार भइरहेको छ।”,“यसले हामीलाई त घाटा छ किनभने हामीले भारुमा सामान किन्नुपर्छ नेपाली रुपैयाँको तुलनामा भारु कमजोर हुँदा हामीलाई फाइदा हुँदैन।”,सीमा जागरण मञ्च विहार राज्यका संयोजक महेशकुमार अग्रवालका भनाइमा सीमावर्ती क्षेत्रमा नेपाली र भारतीय दुवै पक्षले ब्याङ्कका माध्यमबाट भन्दा पनि “अनौपचारिक माध्यमबाट” नै मुद्राको सटही गर्दै आएका छन्। ,उनले भने, “सन् १९९० सम्म ब्याङ्कबाट हुने कारोबार धेरै थियो तर विगत तीस वर्षदेखि बाहिर नै धेरै कारोबार हुन्छ। पहिले भारु नेरुका तुलनामा महँगो थियो १६० को साटो त्योभन्दा बढी तिर्नुपर्थ्यो अहिले नेपालीका हकमा त्यस्तै भएको छ।”,उनले त्यसलाई थप स्पष्ट पार्दै भने, “यो सबै माग र आपूर्तिको खेल हो। तर भारुको आपूर्ति धेरै कसरी भयो भन्ने कुरा पत्ता लगाउने जिम्मा दुवै देशका एजेन्सीको काम हो।”,अनौपचारिक बजारमा भारुको अवमूल्यन हुनुको कारणबारे बीबीसीले पूर्व अर्थ सचिव, नेपाल राष्ट्र ब्याङ्कका पूर्व गभर्नर, नेपाल राष्ट्र ब्याङ्कका अधिकारी, सीमा क्षेत्रका व्यवसायी र सर्वसाधारणसँग कुराकानी गरेको थियो। ,बीबीसीसँग कुराकानी गरेका सीमा क्षेत्रका केही नेपाली व्यवसायीले नेपाल भित्रिने रेमिट्यान्सको कारोबार हुन्डीबाट हुँदा त्यसको प्रभाव भारुको अवमूल्यनका रूपमा देखा परेको बताए। ,उनीहरूका भनाइमा वैदेशिक रोजगारीमा गएका नेपालीहरूले पहिले हुन्डीमार्फत सिधै नेपालमा रकम पठाउने गर्थे।,तर पछिल्ला दिनहरूमा भारतीयहरूले नेपाली हुन्डी कारोबारीका तुलनामा डलरको सटही दर केही बढी दिएर नेपाली कामदारको रकमसमेत भारतमा भित्र्याउन थालेका छन्। ,“अरबतिर नेपाली मात्र होइन भारतीय कामदारहरू पनि धेरै छन् त्यो पनि यूपी बिहारका धेरै हुन्छन्,” विराटनगरका एक जना व्यापारीले भने, “त्यसरी बल्कमा रकम उठाउँदा भारतीयहरूले नेपाली कामदारलाई डलरको केही सस्तो दर दिन सक्छन्।”,“त्यस्तो अवस्थामा नेपालीको रकम पनि पहिले भारतमा आउँछ, त्यो भारुका माध्यमबाट खुला सीमा भएकाले नेपाल भित्रिन्छ। नेपालमा भारुको आपूर्ति बढी भएपछि त्यो सस्तो हुने नै भयो।”,त्यसरी नेपाल आएको भारु ब्याङ्कको संयन्त्रबाट साट्न सजिलो नहुने भएकाले पनि मानिसहरूले केही सस्तोमा भारु बेच्ने गरेको उनको आशङ्का छ। ,यद्यपि त्यसलाई पुष्टि गर्ने कुनै घटना वा आधार आफूले दिन नसक्ने तर केही व्यक्तिहरूले त्यसबारे आफूलाई सुनाएको उनको भनाइ छ। ,पूर्व अर्थ सचिव रामेश्वर खनालले पनि त्यस्तो प्रवृत्ति बढेको जस्तो देखिएको बताए। ,उनले भने, “तपाईँ अहिले तराई जानु भयो भने पहिले १६७ देखि १७० मा कारोबार भइरहेको भारु अहिले १५५ मा भइरहेको छ। त्यसको कारण के हो भने रेमिट्यान्स चाहिँ यहाँ नआएर डलर भारतमा गएर त्यहाँबाट नेपाली मानिसलाई बुझाउनु पर्दा भएको हो।”,“त्यसरी आएको रकम आखिरमा नेपालीलाई बुझाउनु त पर्‍यो नि! त्यसका लागि नेपाली मुद्रा त साट्नै पर्छ।”,खनाल थप स्पष्ट पार्दै भन्छन्, “उदाहरणका लागि कतारबाट नेपालमा डलर आएर त्यो नेपालीमा साटेर बुझाउनु पर्ने हो। तर अहिले भइरहेको के छ भने कतारबाट भारतमा डलर गएर भारतबाट भारु आएर साटेर दिएपछि यस्तो भएको हो।” ,उनले यस्तो प्रवृत्तिलाई वर्तमान अर्थमन्त्रीले पनि “बुझे जस्तो” लागेको बताए। ,अर्थमन्त्री विष्णु पौडेलको भनाइलाई स्मरण गर्दै उनले भने, “त्यसैले उहाँले अस्ति भाषण गर्दा ‘रेमिट्यान्स वैध च्यानलबाट आएन भन्नुभएको छ’ त्यसलाई प्रस्ट रूपमा भारत गएर हुन्डीबाट नेपाल आयो भन्न नमिलेर हो।”,खनालले भने जस्तै अर्थमन्त्री पौडेलले रेमिट्यान्स वैध माध्यमबाट नआएको बताउँदै आएका छन्। ,यसै साता एउटा कार्यक्रममा बोल्दै पौडेलले भनेका थिए, “रेमिट्यान्स जति आम्दानी हुने गरेको छ त्यसको ठूलो हिस्सा वैध माध्यमबाट भित्राउन सकेका छैनौँ। वैध माध्यमबाट देशभित्र भित्राउनका लागि लिनु पर्ने नीति, गर्नुपर्ने निर्णय वा दिनुपर्ने प्रोत्साहनका कार्यक्रमहरू अघि सार्न सरकार तयार छ।”,उनले कोभिडपछि नेपालबाट वैदेशिक रोजगारीमा जानेहरूको सङ्ख्या वृद्धि भए पनि त्यसको अनुपातमा रेमिट्यान्स नबढ्नुले पनि त्यसलाई सङ्केत गर्ने बताए। ,नेपालमा जुन गतिमा रेमिट्यान्सको वृद्धिदर थियो त्यो गति अहिले सुस्त भएको छ। ,यद्यपि गत वर्षको तुलनामा रेमिट्यान्स केही बढिरहेको नेपाल राष्ट्र ब्याङ्कको विवरणमा देखिन्छ।,गत साउनदेखि मंसिरसम्मको विवरण हेर्दा गत वर्षको सोही अवधिको तुलनामा विप्रेषण आप्रवाह २३ प्रतिशतले बढेको राष्ट्र ब्याङ्कको विवरणले देखाउँछ।,नेपाल राष्ट्र ब्याङ्कको आर्थिक अनुसन्धान विभागका प्रमुख प्रकाशकुमार श्रेष्ठ चाहिँ सीमा क्षेत्रको अनौपचारिक बजारमा भारुको भाउ कम हुनुमा हुन्डी पनि एउटा कारण हुनसक्ने तर त्यो प्रमुख कारण नभएको जस्तो देखिएको बताउँछन्।,जानकारहरूका भनाइमा भारतीय मुद्राको भाउ घट्नुमा अवैध कारोबार एउटा बलियो कारण हुनसक्छ।,नेपाल राष्ट्र ब्याङ्कका पूर्व गभर्नर दीपेन्द्रबहादुर क्षेत्रीले पनि त्यस्तै सङ्केत गरे। ,उनले भने, “हाम्रो व्यापार घाटा भारतसँग जहिले पनि उच्च छ तर अहिले अलिकति घटेको छ। त्यसले गर्दा भारुको माग कम भएको छ। तर त्यसैले मात्र यस्तो नभएको पनि हुनसक्छ।”,उनले नेपालबाट भारतमा सुन तथा अन्य विभिन्न वस्तुको तस्करी भएका कारण पनि भारुको मूल्य कम भएको हुनसक्छ। ,उनले भने, “अब त कपडामा टाँसेर, तरल र धुलो बनेर पनि सुन आउन थालेको सुनिन्छ। त्यो भारत गएर भारतीय रकममा भुक्तानी भएको हुनसक्छ। तस्करी बढेको हुनसक्ने देखिन्छ।” ,“तर यस्तो भएको हुनसक्ने अनुमान लगाउन सकिन्छ। त्यसलाई पुष्टि नै गर्न त गाह्रो छ।”,खनाल पनि नेपाली बजारमा जसरी “फालाफाल” सुन रहेको छ त्यसले उक्त कुरालाई सङ्केत गर्ने बताउँछन्।,रक्सौलका व्यापारी कुमार भन्छन्, “नेपालबाट सुन तस्करी हुने गरेको सुनिन्छ त्यसले नेपालमा भारु बढेर पनि यस्तो भएको होला।”,अग्रवाल पनि नेपाल र भारतबीच अवैध कारोबार बढेकाले त्यसले भारतको आपूर्ति धेरै भएको हुनसक्ने ठान्छन्। ,यद्यपि त्यसबारे “दुवै देशका निकायहरूले जाँच गर्नुपर्ने” उनको भनाइ छ। ,नेपाल राष्ट्र ब्याङ्कको आर्थिक अनुसन्धान विभागका प्रमुख श्रेष्ठ पनि नेपालमा जुन मात्रामा सुनको आयात बढिरहेको छ त्यसले तस्करीको सम्भावना रहेको बताउँछन्। ,“अनौपचारिक अर्थतन्त्र बढ्दा यस्तो हुने सम्भावना रहन्छ तर त्यसलाई हेर्न गहिरो अनुसन्धानको जरुरी छ,” उनले भने। ,बीबीसीसँग कुराकानी गरेका विराटनगरका व्यापारीले भने अहिले चीनतर्फको सीमा नाकामा निकै कडाइ गरिएकाले “सुन वा अन्य कुराको तस्करी बढेको” कुरामा विश्वास गर्न कठिन देखिन्छ। ,साङ्केतिक तस्बिर ,नेपालसँग सीमा जोडिएका भारतका उत्तर प्रदेश तथा विहारलगायतका राज्यमा मदिरा बिक्री बन्द हुँदा नेपालका सीमावर्ती क्षेत्रमा भारतीयहरूको चहलपहल बढ्ने गरेको छ। ,त्यसका कारण नेपाली सीमा क्षेत्रमा भारतीय मुद्राको आपूर्ति बढेको र त्यसले नेपालीका तुलनामा त्यो सस्तो भएको हुनसक्ने पनि कतिपयको भनाइ छ। ,“नेपालमा जाने पर्यटक पनि बढेका छन् त्यसले पनि यस्तो भएको हुनसक्छ,” रक्सौलका व्यवसायी कुमारले भने। ,त्यस्तै नेपालको क्यासिनोमा पनि भारतीयहरूको आगमन धेरै हुँदा त्यसले भारुको आपूर्ति बढाउने सम्भावना रहन्छ। ,त्यो पनि अर्को कारण हुनसक्ने कतिपयको भनाइ छ।,कोभिडपछि नेपालको पर्यटन क्षेत्रका केही सुधार देखिएको व्यवसायीहरूले बताएका छन्। ,त्यसले गर्दा भारतीय पर्यटकको सङ्ख्या पनि बढेको उनीहरू बताउँछन्। ,नेपाल राष्ट्र ब्याङ्कको आर्थिक अनुसन्धान विभागका प्रमुख श्रेष्ठले पनि पर्यटकको वृद्धिका कारण नेपालमा भारुको आपूर्ति बढी भएको हुनसक्ने बताए।,नेपाल राष्ट्र ब्याङ्कको आर्थिक अनुसन्धान विभागका प्रमुख श्रेष्ठका भनाइमा पछिल्लो समय नेपालमा भारतको तुलनामा बचतको ब्याजदर बढी छ। ,त्यस्तो अवस्थामा नेपालमा पारिवारिक सम्बन्ध रहेका भारतीयहरूले नेपालतर्फका आफन्तको नाममा नेपाली ब्याङ्कमा खाता खोलेर बचत गर्ने प्रवृत्ति पनि बढेको हुनसक्छ। ,“मलाई लाग्छ अहिले ब्याजदर बढेका बेलामा भारतबाट नेपालतर्फका आफन्तका नाममा खाता खोलेको पनि हुनसक्छ। त्यसो गर्दा पक्कै पनि भारुको आपूर्ति बढ्ने सम्भावना हुन्छ,” उनले भने। ,“मेरो विचारमा अहिले भारुको आपूर्ति बढ्नुमा एउटा कारण त्यो पनि हुनसक्छ।”,उनले नेपालमा स्थानीय तह, सङ्घ र प्रदेशको निर्वाचनका क्रममा पनि भारततर्फ रहेका नेपाली उम्मेदवारहरूका आफन्तहरूले रकम पठाइदिएको हुनसक्ने पनि आशङ्का गरे। ,“त्यो रकम पनि पक्कै भारुमै आयो होला। त्यसले तराई क्षेत्रमा भारुको आपूर्ति बढाएको हुनसक्छ,” उनले भने। ,खुला सीमाका कारण नेपाली र भारतीय नागरिकहरू निर्बाध रूपमा दुवैतर्फ आउन वा जान सक्छन्। ,उनीहरूले रोजगारी र व्यापार व्यवसाय पनि गर्न पाउने व्यवस्था रहेको छ।,नियम अनुसार भारतीय नागरिकले नेपालमा आउँदा नगद २५ हजार भारुसम्म बोकेर आउन पाउँछन्। ,भारतीय रुपैयाँको मूल्य घट्दा नेपाली मुद्रा बलियो भएको जस्तो देखिए पनि त्यसले नेपाली अर्थतन्त्रलाई खासै फाइदा नगर्ने विज्ञहरूको भनाइ छ। ,पूर्व गभर्नर क्षेत्री भन्छन्, “नेपाली मुद्रा बलियो हुनु राम्रो हो तर त्यो हाम्रो व्यापारिक क्षमता, सेवा, व्यापार जे भएर भइदिएको भए त हुन्थ्यो।” ,“आर्थिक विकृतिका कारण आएको हुनले यसले सहयोग पुर्‍याउने अवस्था कम रहन्छ।”,पूर्व अर्थ सचिव खनाल पनि यसले नेपाली अर्थतन्त्रलाई टेवा पुर्‍याउनुको साटो अनौपचारिक अर्थतन्त्रलाई बढाउने बताउँछन्।,तर राष्ट्र ब्याङ्कका प्रवक्ता भट्ट चाहिँ यो “अल्पकालीन प्रवृत्ति भएकाले त्यसले नेपाली अर्थतन्त्रमा गहिरो प्रभाव नपार्ने” दाबी गर्छन्। ,उनले भने, “यो प्रवृत्ति लामो समय रह्यो भने चाहिँ केही प्रभाव पार्ला तर मलाई लाग्छ यो चाँडै नै अन्त्य हुन्छ।”,2023 बीबीसी। अन्य वेबसाइटका सामग्रीहरूका लागि बीबीसी जिम्मेवार छैन।, "
https://www.bbc.com/nepali/news-64221804," वर्षको यो त्यो समय हो जब हामी मध्ये केहीले सङ्कल्प गर्ने गर्छौँ।,क्यालोरी के हो र यो शब्दको,उत्पत्ति कसरी भयो,?,यो पत्ता लाग्नाले विश्वभर के कस्ता प्रभाव देखा परेका छन्,?,के क्यालोरी गणना गर्नु घातक हुनसक्छ,?,डरलाग्दो लगाव,विकल्प के हुनसक्छ त,?","मानिसहरूले हरेक पटक नयाँ वर्षमा गर्ने सङ्कल्पहरूमा  सबैभन्दा दोहोरिरहनेमा चाहीँ  आफ्नो तौल घटाउने देखि शरीर सुगठित बनाउने समेत पर्छ।,त्यसका लागि हामीले कम खानुका साथै व्यायामको मात्रा बढाउने गर्छौँ।,खानाबाट प्राप्त हुने शक्ति क्यालोरीमा मापन गरिन्छ र हामी मध्ये धेरैलाई कति क्यालोरी खाना खाइयो भन्ने कुरा ख्याल गरेर त्यसै अनुसार खाना कटौती गर्दा तौल घटाउने लक्ष्य  पुरा हुन्छ भन्ने लाग्छ।,तर के यो सही तरिका हो त? या यसबारे पुनर्विचार गर्ने समय भयो?,पछिल्लो समय केही विज्ञहरूले क्यालोरी मापन गरेर खाना खाने चलन एक पुरानो विधि मात्रै नभएर यो खतरनाक समेत रहेको बताएका छन्।,क्यालोरी भनेको हामीले खाएको खानेकुराले दिने शक्ति मापन गर्ने  एउटा एकाइ हो जसले खाद्यवस्तुको पोषणबारे जानकारी दिन्छ।,यो ल्याटिन शब्द क्यालरबाट आएको हो जसको अर्थ ताप हो र यसको प्रयोग एक शताब्दी भन्दा लामो समय देखि हुँदै आएको छ।,“निकोलस क्लीमेन्टले समुद्री सतहमा एक लिटर पानीलाई एक डिग्री सेल्सियससम्म पुर्‍याउनका लागि आवश्यक पर्ने तापको मात्रालाई क्यालोरीका रूपमा परिभाषित गरेका छन्,” युनिभर्सिटी अफ केम्ब्रीजमा मोलिक्यूलर न्युरोएन्डोक्रीनोलजी विषयका प्राध्यापक डाक्टर जाइल्स इयोले भने।,१९औ शताब्दीको सुरुवातमा तापबाट चल्ने इन्जिनबारे आफ्नो भनाइ राख्ने क्रममा पहिलो पटक फ्रान्सेली वैज्ञानिक क्लीमेन्टले यो शब्द प्रयोग गरेका थिए।,तसर्थ आजको शब्दकोशमा एक किलोग्राम पानीको तापक्रम एक डिग्री सेल्सियसले बढाउनको लागि आवश्यक ताप एक क्यालोरी बराबर रहेको भनिएको छ। र एक हजार साना क्यालोरी बराबर किलोक्यालोरी हुन्छ।,खानाको क्यालोरी सही रूपमा मापन गर्ने वैज्ञानिक क्षमता एक महत्त्वपूर्ण उपलब्धि थियो।,“हामी अचानक यस्तो संसारबाट गयौ जहाँ एक निश्चित व्यक्तिको आहार सीधा उनीहरूको जात, बस्ने स्थानको वातावरण, सामाजिक वर्ग र लिङ्गसँग सम्बन्धित छ भन्ने विश्वास गरिन्छ र कुनै पनि दुई आहारहरू तुलना गर्न सकिँदैन। तर अचानक ती तुलना गर्न सकिने भए,” इन्डियाना युनिभर्सिटी, ब्लुमिङ्टनमा इतिहास र इन्टरन्याशनल स्टडीज विषयका प्राध्यापक नीक कुलाथरले भने।,खानेकुराहरू बारे हाम्रो अनुमानमा पनि व्यापक परिवर्तन भयो।,सी फुड अर्थात् समुद्रबाट निकालिने खाद्य सामाग्रीमा प्रोटिन, कार्बोहाइड्रेट, माइक्रोन्युट्रीएन्टस, फ्याट लगायत कुराहरूको सम्मिश्रण हुन्छ भन्ने ठान्न थालियो।,“शरीरलाई इन्जिन अनि खानालाई इन्धनका रूपमा हेर्ने परिपाटीले मानिसहरूको खाद्य सामग्रीलाई हेर्ने दृष्टिकोणमा परिवर्तन आयो,” कुलाथरले भने।,२०औ शताब्दी क्यालोरीले सार्वजनिक नीतिहरूमा समेत प्रभाव पार्न थाल्यो।,सन् १९२० देखि १९३०को दशमा जापानको नौसेनाले आफ्ना कर्मचारीले खाने खानाबारे मापदण्ड तोक्यो। उनीहरूको आहार युरोपेली देशहरूकै स्तरमा पुर्‍याउने योजना बनाइएको थियो।,नौसैनिकको खानामा गहुँ र मासु त्यसमा पनि सुँगुर र कुखुराको मासु थप गरेर जापानीहरू समक्ष प्रचार नै गरिएको थियो।,हामी मध्ये धेरैले मन पराउने जापानी खाना त्यो परिवर्तित खाना खाने तरिकामा आधारित भएर तयार गरिएको समेत बताइने गरिन्छ।,दशकौँ देखि खडेरीबाट पीडित देशहरूलाई कति खाद्य सहायताको आवश्यकता छ भन्ने निर्क्योल गर्नका लागि अमेरिकाले क्यालोरी मापन गर्ने गरेको छ।  ,प्रथम विश्व युद्ध पछि गठन भएको लिग अफ नेसन्सले पोषणबारे अध्ययन समेत गरेको थियो।,उसले सन् १९३५मा एक वयस्कलाई दिनमा २,५०० क्यालोरी आहारको आवश्यकता पर्ने मापदण्ड तोक्यो।,हालको मापदण्ड अनुसार पुरुषलाई प्रति दिन २,५०० क्यालोरी खानाको आवश्यक छ भने महिलाका लागि २,००० क्यालोरी।,केही विज्ञहरूले क्यालोरी गन्ने विधि पुरानो भइसकेको बताएका छन्। त्यसको कारण के हो त?,फरक खाद्य सामाग्रीको समान खाद्य शक्ति भए पनि ती खानाले समान स्वास्थ्य वा पोषण लाभ भने दिन सक्दैनन्। ,उदाहरणका लागि एक गिलास दूधमा १८४ क्यालोरी हुन्छ भने उत्रै आकारको एक गिलास शुद्ध बियरमा त्यो भन्दा कम १३७ क्यालोरी।,“हामीले क्यालोरी खाँदैनौ। हामीले खाना खान्छौँ र त्यसपछि हाम्रो शरीरले त्यसबाट क्यालोरी निकाल्छ। गाजर, दोनट वा स्टेक तपाइले के खानु भयो भन्ने कुरामा आधारित रहेर क्यालोरी निकाल्नका लागि फरक फरक तापमानमा शरीरले काम गर्नुपर्ने हुन्छ,” जीनेटीसीस्ट जाल्स यो भन्छन्।,सुपर मार्केटमा उपलब्ध खाद्य सामाग्रीमा कति परिमाणमा कति क्यालोरी हुन्छ भन्ने कुरा उल्लेख गरिएको हुन्छ तर हाम्रो शरीरले कति पचाउन सक्छ भन्ने कुरा भने त्यहाँ उल्लेख हुँदैन।,“हामीले सेवन गर्ने प्रत्येक १०० क्यालरी प्रोटिनमध्ये हाम्रो शरीरले केवल ७० क्यालरी सोस्छ। अनि ३० प्रतिशत प्रोटिन क्यालरी चाहिँ प्रोटिन ग्रहणसम्म पुग्छ र त्यसबाट हामी क्यालरी लिन सक्छौँ,” उनले थपे।,“अर्को तर्फ फ्याटमा भने निकै धेरै क्यालोरी हुन्छ र यो खाद्य शक्तिको राम्रो भण्डार हो। हामीले खाने १०० क्यालोरी फ्याट मध्ये शरीरले लगभग ९८ देखि १०० क्यालोरी नै प्राप्त गर्छ,” योले भने।,यसको अर्थ तपाइले १०० क्यालोरी चिप्स खानु भयो भने १०० क्यालोरी गाजरको तुलनामा निकै धेरै क्यालोरी प्राप्त गर्नुहुन्छ।,योका अनुसार आफूले के खाइरहेको छु भन्ने कुराको ख्याल नगरे क्यालोरी मात्रै गन्नुको कुनै अर्थ हुँदैन। यसबारे जटिलता यहीँ समाप्त हुँदैन।,कुनै निश्चित खानाबाट हामीले कति क्यालोरी प्राप्त गर्छौँ भन्ने कुरा मानिस अनुसार फरक फरक हुन्छ।,उमेर, निद्राको अवधि, गट जीवाणु र हर्मोन अनि हामीले कसरी खाना चपाउँछौँ भन्ने कुराले यसमा फरक पार्छ।,अत्यधिक प्रशोधन गरी बनाइएको खानेकुराहरूमा प्रोटिन र फाइबरलाई बेवास्ता गरिएको हुन्छ भने फ्याट, चीनी अनि नुन थपिएको हुन्छ। यसले उक्त खानेकुरामा क्यालोरी त प्रशस्त हुन्छ तर पोषणको हिसाबले भने कमजोर बन्न जान्छ।,“क्यालोरीले तपाइलाई सङ्ख्या दिन्छ। तर यो पोषण तत्त्वबारे भने बेखबर हुन्छ। यसले तपाइलाई कति फ्याट, चिनी, कार्बोहाइड्रेट, फाइबर वा भिटामिन बताउँदैन। क्यालोरीसँग मेरो समस्या यही हो। यो अस्पष्ट उपकरण हो,” क्यालोरी गणनाले हामीलाई अस्वास्थ्यकर छनौट गर्न प्रोत्साहित गर्न सक्ने तर्क गर्दै योले भने। ,“क्यालोरी प्रतिको लगावले मानिसलाई खत्तम पार्न सक्छ,” न्यूयोर्कस्थित कोर्नेल विश्वविद्यालयमा हिस्ट्री एन्ड कल्चर अफ अमेरिकन फुट एन्ड हेल्थ विषयकी विशेषज्ञ एड्रीएन रोज बिटारले चेतावनी दिइन्।,उनका अनुसार क्यालोरी प्रतिको लगाव अनि क्यालरी कम गर्न लागिपर्नुले कैयौँ समस्या उत्पन्न गराउन सक्छ।,“रक्सी पिउने व्यक्तिले मदिरा सेवन गर्न छोडे जस्तो तपाइले खाना खान छोड्न सक्नुहुन्न। आनरेक्सिया, बुलिमिया र अर्थोरेक्सीयाजस्ता समस्या क्यालोरी गन्ने बानीबाट सुरु हुनसक्छ,” उनले भनिन्।,उनका अनुसार खाना बार्ने केही योजनामा अत्यन्तै कम क्यालोरी लिन मानिसहरूलाई सुझाव दिइएको हुन्छ।,खाद्य उद्योग बाहेक अन्यमा शक्ति वा ऊर्जाको गणना जुल्जमा गरिन्छ। केही खाद्य सामग्री उत्पादकले पोषणबारे जानकारी किलोजुल्जमा दिन थालेका छन्।,तर क्यालोरी आम मानिसको दिमागमा यसरी गढेको छ की यो के हो थाहा नहुनेले समेत धेरै क्यालोरी खपत गर्नु स्वास्थ्यका लागि हानिकारक छ भन्ने कुरा थाहा पाएका हुन्छन्।,ब्रिटिश न्युट्रिसन फाउन्डेसनकी ब्रिडगेट बेनेलमजस्ता केही विज्ञहरू भने क्यालोरीलाई बेवास्ता गर्न नहुने बताउँछन्।,""मोटोपना सम्भवतः हामीले अहिले सामना गरिरहेको सबैभन्दा ठूलो जनस्वास्थ्य समस्या हो। र त्यसैले मानिसहरूको अधिक तौल र मोटोपनको कारण के हो भनेर बुझ्न महत्त्वपूर्ण छ,"" बेनेलम भन्छिन्। तौल घटाउन चाहने व्यक्तिहरूका लागि क्यालोरी गणना गर्नु तौल घटाउने आहार योजना बनाउनका लागि धेरै उपयोगी हुनसक्ने उनी बताउँछिन्।,यूकेको न्याशनल हेल्थ शर्भिसेसले मानिसहरूले खपत गर्ने र खर्च गर्ने शक्तिबीच सन्तुलन मिलाउनुपर्ने जनाएको छ।,र कहिलेकाहीँ धेरै खाना खाए “आगामी दिनहरूमा कम खाना खान” सुझाउँदै धेरै आत्तिन जरुरी नरहेको उसको भनाइ छ।,2023 बीबीसी। अन्य वेबसाइटका सामग्रीहरूका लागि बीबीसी जिम्मेवार छैन।, "
https://www.bbc.com/nepali/articles/cxx7ljj1kw4o,प्रधानमन्त्री पुष्पकमल दाहालका सल्लाहकारले वर्तमान सत्ता गठबन्धन नभत्किओस् र नेपालमा कुनै अस्थिरता नहोस् भन्ने पक्षमा चिनियाँ चासो रहेको बीबीसीलाई बताएका छन्।,"चिनियाँ राजदूतले गत साता एमाले अध्यक्ष केपी शर्मा ओलीसँग भेटेका थिए,भावी राष्ट्रपतिको उम्मेदवार छान्ने विषयमा सत्ता गठबन्धनकै दलहरूबीच एकमत हुन नसकेका बेला काठमाण्डूस्थित चिनियाँ राजदूत छन सोङले प्रधानमन्त्री प्रचण्डसहित प्रमुख दलका वरिष्ठ नेताहरूसँग भेटवार्ता गरिरहेका छन्। ,उनले बुधवार नेकपा एकीकृत समाजवादीका अध्यक्ष एवं पूर्वप्रधानमन्त्री माधवकुमार नेपाललाई भेटेका थिए। ,प्रमुख सत्ता साझेदार दल नेकपा एमालेले नेपाललाई राष्ट्रपति उम्मेदवारमा समर्थन गर्न सक्ने सङ्केत दिएको छ।,डेढ साताअघि नेपालको भ्रमण गरेका भारतीय विदेशसचिवले पनि प्रमुख दलका शीर्ष र दोस्रो तहका नेताहरूसँग भेटवार्ताहरू गरेका थिए। ती भेटघाटमा नेपाली राजनीतिका विषयमा पनि छलफल भएको विवरणहरू आएका थिए।,चीनले प्रधानमन्त्री प्रचण्डलाई बोआओ फोरममा सहभागी हुन निम्तो दिएको छ,आगामी फाल्गुन २५ गतेका लागि तय भएको राष्ट्रपतीय निर्वाचनमा आफ्नो दलले नेपाली कांग्रेसका उम्मेदवारलाई समर्थन गर्न सक्ने धारणा प्रधानमन्त्री प्रचण्डले राख्ने गरेको उनी निकट नेताहरूले बताउँदै आएका छन्।,त्यस्तो कदमले अहिलेको सत्ता समीकरणमा नै परिवर्तन ल्याउन सक्ने अनुमान गरिएको छ। ,तर अन्तिम समयसम्म कस्तो समीकरण बन्छ भन्ने अनिश्चित भएकाले कूटनीतिक वृत्तमा यसबारे चासो बढेको पाइन्छ।,त्यसलाई ‘स्वाभाविक’ भन्दै प्रधानमन्त्रीका प्रमुख सल्लाहकार हरिबोल गजुरेलले बीबीसीसँग भने, “भारतीय विदेशसचिव पनि आउनुभयो। यहाँ अस्थिरता नहोस् भन्नेमा स्वाभाविक चासो छ।”   ,उनले चिनियाँ राजदूतले प्रधानमन्त्री प्रचण्डलाई मार्च महिनाको अन्त्यमा हुने भनिएको बाआओ फोरमको बैठकमा भाग लिनका लागि निम्तो दिएको बताए। ,त्यसबाहेक राजनीतिक घटनाक्रमका बारेमा चासो व्यक्त गरेको पनि उल्लेख गरे। ,उनी थप्छन्, “चीनको मुख्य चासो नेपालमा अस्थिरता नभइदिए हुन्थ्यो भन्ने हो। कम्युनिस्ट पार्टीको शासन भएकाले वामपन्थीहरू एक ठाउँमा आइदिए राम्रो हुन्थ्यो भन्ने त भइहाल्यो।”,“यो सरकार फेरबदल नहोस्, झन् अप्ठ्यारो परिस्थिति नहोस्, यो गठबन्धन नभत्किओस् र गठबन्धन कायम रहोस् अनि राष्ट्रिय सहमतिको जुन वातावरण छ त्यसलाई पनि कायम राखेर सदुपयोग गर्दा राम्रो हुन्छ भन्ने उनीहरूको धारणा छ। किनभने काङ्ग्रेससँग पनि उनीहरूको सम्बन्ध राम्रो छ।”,गएको शुक्रवार एमाले अध्यक्ष केपी शर्मा ओलीसँग भेटवार्ता गरेका चिनियाँ राजदूत छन सोङले बुधवार नेकपा एकीकृत समाजवादीका अध्यक्ष नेपालसँग भेटवार्ता गरेका थिए। ,नेपालको सचिवालय त्यसलाई ‘शिष्टाचार भेटवार्ता’ का रूपमा उल्लेख गर्दै दुई जनाबीच नेपाल चीन सम्बन्ध र द्विपक्षीय हितका विषयमा कुराकानी भएको जनाएको छ। ,झन्डै एक महिना अघि नेपालस्थित चिनियाँ राजदूतको जिम्मेवारी सम्हाल्न काठमाण्डू आइपुगेका राजदूत छन सोङले नेपाली कांग्रेसका सभापति शेरबहादुर देउवासहित प्रमुख दलका शीर्ष नेताहरूसँग एकसरो भेटवार्ता गरिसकेका छन्। ,एमालेको विदेश विभागका प्रमुख राजन भट्टराई नेपालका कम्युनिस्ट पार्टीहरूलाई मिलाउन चीन सक्रिय रहेको भन्ने धारणा सत्यमा आधारित नरहेको बताउँछन्। ,उनले भने, “हाम्रो आन्तरिक मामिलाहरूमा जुन अरू पक्षबाट दबाव दिने र जबरजस्ती गर्ने काम भइरहेको छ, चीनलाई देखाएर तिनीहरूले गरेका कुराको औचित्य पुष्टि गर्ने हिसाबले समाचारहरू आइरहेको छ। त्यो गलत छ।” ,“चीनले भनेर हुन्थ्यो भने नेकपा नै फुट्ने थिएन होला नि। प्रचण्ड र माधव नेपाल मिलेर शेरबहादुर देउवासँग गएर अदालतलाई समेत प्रयोग गरेर हामीलाई हटाउने परिस्थिति बन्दैन थियो होला नि। चुनावमा हामीसँगै हुन्थ्यौ होला त्यो पनि भएनौँ।”,चुनावपछि एमालेसँग गठबन्धन गर्ने विषय माओवादीको पहिलो रोजाइ नभएको उल्लेख गर्दै उनले भने, “अन्तिम घडीमा देउवाले प्रधानमन्त्री नदिएपछि प्रचण्ड हामीकहाँ आएका हुन्। यो सबैले देखिरहेकै हुँदा हुँदै पनि अरू मुलुकले गरिरहेका गतिविधिलाई ढाकछोप गर्न अथवा सामान्यीकृत गर्न चीनले पनि गर्‍यो भन्ने बनाउने जुन काम भइरहेको छ त्यो गलत छ।”,केही साताअघि भारतीय विदेशसचिव नेपाल आएका थिए ,गत डिसेम्बर महिनाको अन्त्यमा प्रचण्डले एमालेसहितका छ दलको समर्थनमा सत्ताको नेतृत्व सम्हालेका थिए। ,उनी प्रधानमन्त्री चयन भएपछि बधाई दिँदै चिनियाँ विदेश मन्त्रालयका प्रवक्ताले चीनले नेपालसँगको सम्बन्धले एकदमै महत्त्व दिएको बताएका थिए। ,बीबीसीलाई दिएको अन्तर्वार्तामा बेइजिङस्थित नेपाली राजदूत विष्णुपुकार श्रेष्ठले नेपालमा वामपन्थी दलहरूको नेतृत्वको सरकार बन्दा चीन उत्साहित हुनु स्वाभाविक रहेको बताएका थिए। ,प्रचण्डभन्दा अघि सत्ताको नेतृत्व गरेका नेपाली कांग्रेसका सभापति शेरबहादुर देउवालाई कैयौँ विश्लेषकहरूले चीनभन्दा अमेरिका र भारतप्रति नरम धारणा राख्ने नेताका रूपमा लिने गरेका छन्। ,उनको कार्यकालमा बेइजिङले फरक मत राखेको नेपाल अमेरिकाबीचको झन्डै ६० अर्ब रुपैयाँ बराबरको अमेरिकी सहायता परियोजना मिलेनीअम च्यालेन्ज कर्पोरेशन (एमसीसी) को अनुमोदन संसद्‌बाट भएको थियो। ,त्यसयता अमेरिकाबाट कैयौँ उच्चस्तरीय भ्रमणहरू काठमाण्डूमा भइरहेका छन्। ,त्यही बेला नेपाल भ्रमण गरेका कतिपय चिनियाँ नेताहरूले नेपाली कांग्रेससँगको सम्बन्धलाई पनि आफूहरूले उच्च महत्त्व दिएको सन्देश प्रवाह गरेका थिए।,गत साता अङ्ग्रेजी दैनिक द काठमाण्डू पोस्टलाई दिएको अन्तर्वार्तामा नेपालका लागि चिनियाँ राजदूत छन सोङले आफ्नो देशले नेपालको सत्तारूढ र प्रतिपक्षी पार्टीलाई फरक व्यवहार नगरेको बताएका थिए। ,उनले भनेका थिए, “चीनले कहिले पनि नेपालको आन्तरिक मामिलामा हस्तक्षेप गरेको छैन। चीनको नेपालप्रतिको मैत्री भनेको नेपालका सम्पूर्ण राजनीतिक पार्टीहरू र सम्पूर्ण जनताप्रतिको मैत्री हो, चीनले सत्तारूढ र प्रतिपक्षी पार्टीलाई कहिले पनि फरक व्यवहार गरेको छैन।”,उनले देशको सार्वभौमसत्ता रक्षा हुने, राजनीतिक स्थिरता कायम हुने र आर्थिक विकास हुने लक्ष्य राखेर राजनीतिक पार्टीहरूले अघि बढाउने प्रयासको चीनले सधैँ समर्थन गर्ने पनि उल्लेख गरेका थिए।,भारतीय विदेशसचिव विनयमोहन क्वात्राले पूर्वप्रधानमन्त्री देउवासँग पनि भेटघाट गरेका थिए  ,नेपाल भारत विदेश सचिवस्तरीय संयन्त्रको बैठकमा भाग लिन फेब्रुअरी १३ र १४ मा काठमाण्डूमा आएका भारतका प्रमुख कूटनीतिक अधिकारी विनयमोहन क्वात्रा आफ्ना राजनीतिक भेटवार्ताका कारण चर्चामा रहेका थिए।,क्वात्रा नेपालका लागि भारतीय राजदूत पनि थिए। उनलाई नेपाली नेता र राजनीतिक दलहरूबारे दक्खल राख्ने कूटनीतिज्ञ मानिन्छन्। ,उनले प्रधानमन्त्रीसहित कैयौँ नेतासँग एक्लाएक्लै छलफल गरेका थिए। ,कतिपय नेताहरूले उक्त भ्रमणलाई राष्ट्रपति निर्वाचन र सत्ता समीकरणका मुख्य खेलाडीहरूको ""नाडी छाम्ने प्रयास""को रूपमा अर्थ्याइरहेका छन्। ,कांग्रेस नेताहरूसँगको छलफलमा उनले पुरानो सत्ता गठबन्धन कसरी भत्कियो भनेर प्रश्न गरेका कतिपय नेताहरूले बताएका थिए। ,समाजिक सञ्जाल ट्विटरमा पत्रकार कनकमणि दीक्षितले आफ्नो लागि ‘अनुकूल’ हुने राष्ट्रपति बनाउन नयाँ दिल्लीबाट चलखेल भइरहेको देखिएको बताएका थिए।,यसैबीच अर्थ मन्त्रालयको नेतृत्व गरिरहेका उपप्रधानमन्त्री विष्णु पौडेल जी२० का अर्थमन्त्रीहरूको सम्मेलनमा भाग लिन बिहीबार भारत गएका छन्। ,विश्वका प्रमुख अर्थतन्त्र रहेका औद्योगिक र विकासशील राष्ट्रहरूको उक्त समूहमा नेपाल आबद्ध नभएको भए पनि भारतले हाल आफू जी२० को अध्यक्ष रहेका बेला नेपालका अर्थमन्त्रीलाई पनि सम्मेलनमा निम्तो दिएको अर्थ मन्त्रालयले जनाएको छ। ,भारतीय विदेशसचिवको नेपाल भ्रमणअघि केही दिनको अन्तरालमा कम्तीमा दुई उच्चपदस्थ अमेरिकी अधिकारीले काठमाण्डूको भ्रमण गरेका थिए।,पछिल्ला वर्षहरूमा बढ्दै आएका त्यस्ता भ्रमणको उद्देश्य नेपालमा चिनियाँ प्रभाव नियन्त्रण गर्नु भएको कूटनीतिक मामिलाका कतिपय विज्ञहरूले बताउने गरेका छन्। ,द काठमाण्डू पोस्ट दैनिकलाई दिएको अन्तर्वार्तामा चिनियाँ राजदूत छन सोङले नेपालले अमेरिका र भारतसँग समानताको आधारमा सह‌कार्य बढाएको देखेर चीन खुसी रहेको बताएका थिए।,उनले भनेका थिए, “विभिन्न देशहरूले नेपालसँग सहकार्य गर्दा नेपाल‌को स्वतन्त्रता, सार्वभौमसत्ता र राष्ट्रिय हितको पूर्ण रूपले सम्मान गरेको चीन हेर्न चाहन्छ। चीन नेपालसँग ""चीन नेपाल +"" यस्तो सहकार्य मोडलबारे अन्वेषण गर्न चाहन्छ र अमेरिका भारत लगायतका देशहरूसँग संयुक्त रूपमा नेपाललाई समृद्ध  बनाउन सह‌योग र समर्थन गर्न चाहन्छ।”,पछिल्ला वर्षहरूमा अमेरिका र चीन र भारत र चीन दुवैको सम्बन्धमा चिसोपन बढेको छ। ,उक्त तिक्तताले निम्त्याएको भूराजनीतिक तनावको प्रभाव भारत र चीनको बीचमा अवस्थित नेपालमा देखा परिरहेको विज्ञहरूले बताउने गरेका छन्।,2023 बीबीसी। अन्य वेबसाइटका सामग्रीहरूका लागि बीबीसी जिम्मेवार छैन।, "
https://www.bbc.com/nepali/articles/cldld4z5497o,सरोगेसी भनिने भाडाको कोखबाट बच्चालाई जन्म दिने सेलिब्रिटीहरूको बढ्दो सूचीमा गत साता अमेरिकी सञ्चारकर्मी र व्यवसायी पेरिस हिल्टन पनि थपिइन्। हामीले आफ्नो कोख भाडामा दिनेहरूको कुरा निकै कम मात्रै सुन्न पाउँछौँ। तर शन्ना सेन्ट क्लेयरले यस्तो काम गज्जब वा डरलाग्दो के हुन्छ? भनेर बताएकी छिन्। ,"शन्नाको फोनमा बत्ती बल्छ। त्यो फोन क्याथरिनले गरेकी हुन्छिन्। ,जहाँसम्म शन्नालाई सम्झना छ क्याथरिनले हेलोसम्म पनि नभनी कुरा सुरु गर्छिन्: “सुन त्यो कुरा तिमीले समाचारबाट थाहा पाउनुअघि नै म भन्न चाहन्छु। मैले अर्को पनि सरोगेट प्रयोग गरेकी थिएँ र उनले भर्खरै बच्चा जन्माएकी छिन्।”,आफूलाई सम्हाल्न शन्ना थचक्क बसिन्। क्याथरिनको बच्चा उनको कोखमा आएको केही साता मात्रै भएको थियो। क्याथरिनको आफू मात्र एक्लो सरोगेट नभएको उनले त्यही बेला मात्रै थाहा पाएकी थिइन्। ,तर अब क्याथरिनले सन्नाको पेटमा भएको बच्चा पनि चाहन्छिन् त? उनको मनमा कुरा खेल्यो।,त्यसको भोलिपल्टका लागि तय भएको नियमित जाँचपछि छलफल गर्ने वाचा गर्दै उनले संवाद टुङ्ग्याइन्।,त्यसको केही घण्टापछि शन्नाले क्याथरिनलाई सन्देश पठाइन्। ,“समाचार सुनेर मलाई अचम्म लागे पनि तिम्रोलागि म खुसी छु। बच्चा भएकोमा खुसी मनाउनु। मेरो जाँचपछि कुरा गरौँला,” उनले लेखिन्। ,क्याथरिनले उनको सन्देशको जवाफ दिइनन्। उनले भोलिपल्ट पनि कल गरिनन्। ,शन्नाले महिलासम्बन्धी म्यागेजिनबाट सरोगेसीको संसारबारे पहिलो पटक थाहा पाएकी थिइन्। त्यति बेला उनका तीन जना बच्चाहरू घरबाहिर खेलिरहेका थिए र उनी तातो पिएर सोचमग्न भएकी थिइन्। ,उक्त लेखले सरोगेसीलाई अनुमोदन गर्दै कसैले पैसाकै लागि गरे पनि एकल आमा वा बाबु, बाँझोपना भएका जोडी र लैङ्गिक अल्पसङ्ख्यक परिवारका लागि यो उपहार भएको तर्क गरेको थियो। ,बच्चाका अभिभावक र सरोगेट आमाकाबीच हुने शक्ति र पैसा खाडल र त्यसले निम्त्याउने समस्याबारे उक्त लेखमा केही भनिएको थिएन। ,बल्ल ३० वर्ष पुग्दै गरेकी र यसअघिका तीन वटा गर्भावस्था सहजै पार गरेकी शन्नालाई यसले आकर्षित गर्‍यो। ,उनी र उनका श्रीमान्‌ले सरोगेसी एजेन्सीमा कैयौँ प्रश्नहरूका उत्तर दिए। उनीहरूलाई मनोचिकित्सक र डाक्टरले मूल्याङ्कन गरे शन्नाको भनाइमा र वकिलसँग दर्जनौँ बैठकहरू भए। ,त्यसको एक सातापछि उनलाई फोन आयो। एउटा सेलिब्रिटी जोडी जेनिफर र मार्कले उनको व्यक्तिगत विवरण हेरेर भेट्नका लागि न्यूयोर्क बोलाए। ,उनीहरू दयालु भएको र आफ्नो जीवनसँगै बालबच्चाबारे पनि बुझ्ने प्रयास गरेको उनले सुनाइन्।,उनले क्लिनिकमा जाने होटेल इन्धन खानेकुराको खर्च सहित र आफूले गर्दै आएको काम छोडेबापत पनि पैसा पाइन्। तीन वर्षमा उनले ५० हजार अमेरिकी डलर प्राप्त गरिन्। ,उनी गर्भवती हुन निकै पटक प्रयास गर्नुपर्‍यो। तर जब उनले बच्चालाई जन्म दिइन् जेनिफर र मार्कले उनको हात समाएर आँसु झार्दै उनलाई धन्यवाद दिए। त्यसको केही महिनामा जेनिफरले नै क्याथरिनलाई चिनाइदिएकी थिइन्। ,क्याथरिन निकै चर्चित परिवारकी थिइन् र लामो समयदेखि आफैँ बच्चा पाउन प्रयास पनि गरिरहेकी थिइन्।,क्याथरिनले खर्च बचाउन सरोगेसी एजेन्सीमा नगई आफैँ वकिल खोजेर सम्झौता गर्ने प्रस्ताव गरिन्। यसअघि जेनिफरसँगै मानसिक अवस्थाको परीक्षणमा पनि पार पाइसकेको कारण देखाउँदै उनलाई त्यो पनि नगर्न भनियो तेस्रो पटकको अनुरोधमा उनले यो पनि मानिन्।,गर्भमा अण्डा प्रत्यारोपणका लागि पहिलो पटक क्लिनिकमा गएको बेला क्याथरिन पनि पुगेकी थिइन। उनले शरीर ढाक्ने लामो कोट लगाएकी थिइन् र उनले अङ्गालो हाल्न खोज्दा पछि हटेपछि शन्नालाई उनी अलि फरक स्वभावको भएको भन्ने लाग्यो। ,आफ्ना चालकसँग शन्नालाई होटेलमा छोड्न अह्राउँदै उनी छिट्टै त्यहाँबाट बाहिरिइन्। ,पहिलो प्रयासमा गर्भ रहेन। दोस्रो प्रयासअघि क्याथरिनले शन्ना र उनका श्रीमान्‌लाई बेलुकाको खाना खान निम्ता गरिन्। क्याथरिनले उनलाई निजी विमान र विशेष फर्निचरहरूबारे सुनाइन्। शन्नालाई उनीहरूबीच केही कुरा पनि नमिल्ने जस्तो महसुस मात्रै भएन उनलाई निकै अप्ठ्यारो लाग्यो। ,दोस्रो दिन क्लिनिकमा क्याथरिनले कुनै एउटा चक्कीको बोतल समातिरहेको देखेकी थिइन्। शन्ना निराश भएकै कारण अघिल्लो पटकको गर्भधारण प्रयास पनि सफल हुन नसकेको क्याथरिनको अनुमान थियो। उनले शन्नालाई एउटा चक्की दिइन् तर शन्नाले त्यो लिन मानिनन्। ,क्याथरिनले निकै कर गरेपछि शन्नाले उक्त चक्की मुखमा राखिन्। तर यस पटक पनि उनी गर्भवती भइनन्। ,तेस्रो पटक उनीहरू क्लिनिकमा भेट हुँदा क्याथरिन उनकी आमासँग नयाँ घरको नमुनाबारे फोनमै व्यस्त थिइन्। यो पटक शन्नाको गर्भ रह्यो।,तर त्यसअघिको प्रयास गरिएको एक जना सरोगेटको गर्भ खेर गएको कुरा सुनाउँदै क्याथरिनले आफू उत्साहित नभएको कुरा गरिन्।, त्यसमा क्याथरिनले सरोगेट आमालाई नै दोष दिएकी थिइन्। ,अर्को सरोगेटबाट भर्खरै बच्चा जन्मिएको खबर क्याथरिनले सुनाएपछि शन्नालाई निकै चोट पुगेको थियो। त्यसपछि उनी चुप लागेकी थिइन्।,क्याथरिनले अझै पनि बच्चा चाहेकी छन् वा छैनन् भन्ने थाहा नभए पनि शन्नाले नियमित जाँच जारी राखिन्।,तर त्यसको चार हप्तापछि उनको शरीरमा आवश्यक एक तत्त्वको कमीले गर्भ गएको उनलाई थाहा भयो।,शन्नाले क्याथरिनलाई फोन गरिन् तर नउठेपछि सन्देश पठाएर दुखको खबर पठाइन्।,क्याथरिनले छिट्टै फोन गर्ने जवाफ पठाए पनि कैयौँ सातासम्म उनको फोन आएन।,आफूले पाउनुपर्ने पैसाका लागि शन्नाले फेरि सन्देश पठाइन्।,तर क्याथरिनले आफूहरूको सम्बन्ध सकिएको र आफ्नो बच्चाको जन्मलाई लिएर शन्नाले देखाएको चिसोपना प्रति आफू स्तब्ध भएको जवाफ लेखिन्।,उनलाई बिलहरू पठाउन भनियो।,त्यसपछि उनीहरूको कहिल्यै कुरा भएन।,त्यसको १० महिनापछि शन्नाकी आमाले क्याथरिनलाई टीभीमा देखिन्। उनले सरोगेट आमाहरूबारे निकै अपमानजनक टिप्पणी गरिरहेकी थिइन्। यो सुनेर शन्नाका आँखाबाट आँसु झरे।,क्यालिफोर्नियामा विशिष्ट व्यक्तिहरूका लागि सरोगेसी एजेन्सी चलाउँदै आएकी आरिया सिम्युएल सरोगेसीबारे सेलिब्रिटीहरू पछिल्ला वर्षहरूमा खुल्न थाले पनि यो वर्षौँदेखि चलिरहेको बताउँछिन्। ,उनी र उनकी व्यावसायिक साझेदार दुवै जना आफू पनि सरोगेट्स भइसकेका छन् जसले उनीहरूलाई यसका चुनौती बुझ्न अझै सजिलो बनाइदिएको छ। ,“आफ्ना सहयोगीहरूसहित आउने उच्च पदस्थ व्यक्तिहरू सरोगेटका लागि डरलाग्दो हुन्छन्,” उनी सुनाउँछिन्। ,राम्रा एजेन्सीहरूले सरोगेट आमालाई पनि सहज भए नभएको बुझ्ने र आवश्यक पर्दा उनको पक्षबाट पैरवी गरिदिने समेत गर्ने उनले बताइन्। , तर कतिपय सरोगेटहरूले पनि आफ्नो हद पार गरेका उदाहरणहरू उनले सुनाइन्। बच्चाका जैविक आमाबाबुसँग रियालिटी टीभी शो वा चलचित्रका लागि प्रस्ताव लिएर जानेजस्ता काम पनि कतिपयले गरेको उनले भेटेकी छिन्। ,क्याथरिनसँग नमिठो अनुभव खेपेकी शन्नालाई त्यसको चार वर्षपछि अघिल्लो सरोगेसी एजेन्सीले उनी अर्को जोडीसँग भेट्न इच्छुक रहे वा नरहेकोबारे सोध्यो। उनले इच्छा देखाएपछि उनीहरूबीच भेट भयो र यो जोडी उनलाई मन पर्‍यो। ,शन्नाले यो पटक जुम्ल्याहा बच्चालाई जन्म दिइन्। ,दुई वटा राम्रा र एउटा खराब सरोगेसी अनुभव लिएकी शन्ना हिजोआज एउटा सैलुन चलाउँछिन्। उनकोमा कपाल काट्न आउने कतिपय ग्राहकहरूसँग पनि सेलिब्रिटी, सन्तान उत्पादन र परिवारबारे गफ हुन्छ।,“म हरेक हप्ता बच्चाका लागि प्रयास गरिरहेका, भर्खरै बच्चा भएका, बच्चा गुमाएका, बच्चा नै नभएका, बच्चा नै नचाहने र सम्भव भएसम्मका उपाय लगाएर बच्चा जन्माउन चाहने मानिसहरूसँग कुरा गरिरहेकी हुन्छु,” शन्नाले सुनाइन्।  ,विश्वमा सरोगेसीबारे फरक फरक नियम छन्। युक्रेन, कोलम्बिया, मेक्सिको र रुसले व्यावसायिक सरोगेसीलाई अनुमति दिएका छन्। तर गैर आवासीय मानिसहरूका लागि नेपालसहित भारत, मेक्सिको, क्याम्बोडिया र थाइल्याण्डमा सरोगेसी प्रतिबन्धित छ। ,2023 बीबीसी। अन्य वेबसाइटका सामग्रीहरूका लागि बीबीसी जिम्मेवार छैन।, "
https://www.bbc.com/nepali/articles/clednqy6l3xo,नेपालमा वैदेशिक रोजगारीमा जाने व्यक्तिहरूमा देखिएका आत्महत्या गर्ने प्रवृत्तिप्रति विज्ञहरूले चिन्ता व्यक्त गरेका छन्। ,"साङ्केतिक तस्वीर ,,करिब डेढ दशकको अवधिमा वैदेशिक रोजगारीका क्रममा झन्डै साढे दश हजार जनाभन्दा बढी श्रमिकले ज्यान गुमाएको सरकारी प्रतिवेदनमा उल्लेख छ। ,त्यसमध्ये करिब १२.७५ प्रतिशतको मृत्यु आत्महत्याका कारण भएको तथ्याङ्क छ। ,सरकारी अधिकारीहरूले आफूहरूले गन्तव्य देशका सरकारहरूलाई श्रमिकको सुरक्षामा ध्यान दिन बारम्बार ध्यानाकर्षण गराइरहेको भए पनि अपेक्षा गरेअनुसार परिणाम प्राप्त नभइसकेको बताउँछन्। ,तर श्रम र मानसिक स्वास्थ्य मामिलाका विज्ञहरूले श्रमिकहरूका मानसिक स्वास्थ्यसम्बन्धी चुनौतीहरू सम्बोधनका लागि थप कदमहरू चालिनुपर्नेमा जोड दिएका छन्।,नेपाल लेबर माइग्रेशन रिपोर्ट सन् २०२२ का अनुसार पछिल्लो १४ वर्षमा १०,६६६ श्रमिकले वैदेशिक रोजगारीका क्रममा ज्यान गुमाएका छन्। तीमध्ये १०,४०० भन्दा बढी पुरुष रहेको तथ्याङ्क छ। ,श्रम मन्त्रालयले निकालेको उक्त प्रतिवेदनले खाडी देश तथा मलेशियामा श्रमिकहरूको मृत्यु हुनुको एउटा प्रमुख कारण आत्महत्यालाई मानेको छ। ,उक्त प्रतिवेदनका अनुसार १४ वर्षको अवधिमा १,१८७ नेपाली श्रमिकहरूको मृत्युको कारण आत्महत्या रहेको छ। ,एउटा अध्ययनलाई उद्धृत गर्दै प्रतिवेदनमा जनाइएअनुसार चिन्ता, निराशा, क्षयरोग, दुर्घटना र चोटपटक, टाउको दुख्नु अनि आत्महत्याको प्रयासलाई खाडी देशमा काम गर्ने पुरुषहरूको प्रमुख स्वास्थ्य जोखिमका रूपमा उल्लेख गरिएको थियो। ,तथ्याङ्कले सन् २०१९-२० देखि सन् २०२१-२२ सम्म नेपाली श्रमिकहरूको आत्महत्याको आँकडा पनि प्रस्तुत गरेको छ जसमा तीन वर्षको अवधिमा सबैभन्दा धेरै ८० जना श्रमिकले मलेशियामा आत्महत्या गरेको पाइएको थियो। ,त्यसपछि साउदी अरेबियामा ७८, कतारमा ५० र यूएईमा ५८ नेपाली कामदारले आत्महत्या गरेको उल्लेख गरिएको छ। ,,नेपाली कामदारमाझ लोकप्रिय अरू श्रम गन्तव्यहरू कुवेत, बहरेन, ओमान र दक्षिण कोरियामा पनि त्यस्ता घटनाहरू भएका जनाइएको छ। ,श्रम मामिलासम्बन्धी एकजना विज्ञ गणेश गुरुङ वैदेशिक रोजगारीमा जाने श्रमिकहरूको बढ्दा आत्महत्या गर्ने प्रवृत्ति सम्बोधन गर्न सरकारले नगन्य प्रयास गरेको ठान्छन्। ,उनले भने, “कामदारहरू विदेश जानुअघिको प्रणालीमा हाम्रो संरचनागत सुधार आवश्यक भइसकेको छ। जानुभन्दा अघि दिइने तालिम र अभिमुखीकरणमा हामीले मानसिक स्वास्थ्य समस्याका लक्षणहरू के के हुन् भन्ने कुरा सिकाउनुपर्छ। आफू र आफ्ना साथीभाइलाई लक्षण देखियो भने चिकित्सकहरूलाई भन्नुपर्छ भनेर समेत उनीहरूलाई जानकारी गराउनुपर्छ।”,गुरुङका अनुसार विभिन्न देशमा खटिने श्रम सहचारीलाई पनि यो विषयमा तालिम दिनु आवश्यक छ। ,उनी भन्छन्, “हरेक देशका राजदूतावासमा श्रम सहचारीहरू छन् उनीहरूलाई पनि तालिम दिन सकियो र उनीहरूले पनि कामदारका यस्ता समस्या हल गर्ने उपाय उनीहरूलाई बताउन सके भने आत्महत्याको दर कम गर्न सकिन्छ।”,श्रम, रोजगार तथा सामाजिक सुरक्षा मन्त्रालयका प्रवक्ता डण्डुराज घिमिरे नेपाल सरकारले श्रम गन्तव्य देशहरूसँग नेपाली कामदारहरूका लागि सुरक्षित कार्यस्थल सुनिश्चित गर्न दबाव दिइरहेको बताउँछन्। ,उनले भने, “सहज अवस्था हुँदा हुँदै वैदेशिक रोजगारीमा गएका व्यक्तिहरूले यहाँको भन्दै निक्कै सङ्घर्ष गर्नुपर्ने अवस्था खेप्दा डिप्रेशनमा गएको पाइन्छ। हामीले कतिपय अवस्थामा उपचारका लागि पनि कुरा उठाएका छौँ।” ,नेपालसहितका देशहरूको दबावका कारण खाडी देशहरूले कामदारलाई रोजगारदाता परिवर्तन गर्न प्रतिबन्ध लगाउने कफाला प्रणाली अन्त्य गरेको र त्यो पनि महत्त्वपूर्ण सुधार भएको उनको भनाइ छ। ,कतारसहित केही देशहरूले उन्मुलन गरेको घोषणा गरेको भएपनि त्यसको कार्यान्वयन फितलो रहेको काउन्सिल अन फरेन रिलेसन्स नामक एउटा अनुसन्धान संस्थाले प्रकाशित गरेको लेखमा उल्लेख गरिएको छ। ,,प्रवक्ता घिमिरेले थपे, “केही दिनअघि हामीले मलेशिया सरकारलाई प्रवेशाज्ञा नभएका तर निर्दोष मानिसहरूलाई तपाईँहरूले उपचारको सेवा समेत दिईरहनुभएको छैन। यस्तो व्यवहार एकदमै क्रूर हो भनेर हामीले भन्दा उहाँहरूले मानवीय व्यवहार गर्छौँ। उपचार हुन्छ भन्नुभएको छ।”,उनका अनुसार नेपाल सरकारले श्रमिकले बेहोरिरहेका यी चुनौतीबारे निरन्तर आवाज उठाएको छ।  ,उनी भन्छन्, “हामीले निरन्तर दबाव दिँदा पनि उल्लेख्य रूपमा सुधार भएको अवस्था होइन।”,त्रिभुवन विश्व विद्यालय शिक्षण अस्पतालका मानसिक स्वास्थ्य प्रमुख डा. सरोज ओझा वैदेशिक रोजगारीमा जाने व्यक्तिहरूमा चेतना अभिवृद्धि गर्नुपर्ने र उनीहरूलाई आत्महत्या रोकथामका लागि स्थापना गरिएका हटलाइनहरूमा पहुँच हुने कुरा सुनिश्चित गर्नुपर्ने बताउँछन्। ,उनले भने, “एउटा सानो सन्देशले मात्रै पनि आत्महत्या नियन्त्रणमा मद्दत पुर्‍याउँछ। विदेशमा पनि कामदारहरूले व्यावसायिक मनोपरामर्श सेवामा पहुँच कायम गर्नसक्ने व्यवस्था गर्नुपर्छ।”  ,उनका अनुसार अहिले कतिपय निजी सेवा प्रदायकहरूले अनलाइनमार्फत्‌ त्यस्तो परामर्श लिनसक्ने व्यवस्था मिलाएका छन्। ,,तर उनको विचारमा सोझै कामदारहरूले सहयोग उपलब्ध गराउनसक्ने हटलाइनहरूमा सम्पर्क गर्नसक्ने व्यवस्था मिलाउनु जरुरी छ। ,डा. ओझाले थपे, “मनोविज्ञान कमजोर हुने अवस्थालाई रोक्न सकिन्छ। यसलाई मानसिक रोग हो भन्ने हिसाबले हेर्नु हुँदैन। जनचेतनाको अभावले अहिले मानिसहरू आजीवन औषधि खानुपर्छ भन्ने ठान्छन्, तर त्यो सही होइन।”,उनले दमकल लगायत आपत्कालीन सेवाहरूमा सहजै सम्पर्क गर्न सकिएको जस्तै हटलाइनहरू आत्महत्या नियन्त्रणका लागि पनि स्थापना गरिनुपर्नेमा जोड दिए। ,त्यसबाहेक कार्यस्थल मानसिक स्वास्थ्य मैत्री हुने कुरा सुनिश्चित गर्न पहल गरिनुपर्ने पनि विज्ञहरू बताउँछन्।,दशौँ लाख नेपालीहरू खाडी र मलेशियासहित विभिन्न देशहरूमा वैदेशिक रोजगारीमा गएका छन्।,उनीहरूले पठाउने रेमिट्यान्सले नेपालको कुल गाह्रस्थ उत्पादनको लगभग एक चौथाइ हिस्सा ओगट्ने गरेको अध्ययनहरूले देखाएका छन्।,2023 बीबीसी। अन्य वेबसाइटका सामग्रीहरूका लागि बीबीसी जिम्मेवार छैन।, "
https://www.bbc.com/nepali/articles/c1vxzg71w2go,हिउँद सकिन लाग्दा भएको मौसमी परिवर्तनसँगै फ्लूका बिरामीहरू बढेकाले जोखिममा रहेका समूहले सावधानी अपनाउनु पर्ने चिकित्सकहरूले बताएका छन्।,"एक साता यता फ्लू पुष्टि हुने बिरामीको सङ्ख्या “देखिनेगरी बढेको” शुक्रराज ट्रपिकल तथा सरुवा रोग अस्पतालका सङ्क्रामक रोग विज्ञ डा. शेरबहादुर पुनले जानकारी दिए।,“ल्याब टेस्ट गर्दा दैनिक १२ जना जतिमा इन्फ्लूएन्जा पुष्टि हुन थालेको हो। मौसम परिवर्तन हुने समयमा देखिने भएकाले यसलाई मौसमी फ्लू पनि भनिन्छ,” उनले भने।,शुक्रराज ट्रपिकल अस्पतालसँग दैनिक औषधोपचारका लागि आउने फ्लूका बिरामीबारे यकिन तथ्याङ्क छैन। ,यद्यपि, फ्लू निकै सङ्क्रामक हुने र लक्षण देखिएका सबै परीक्षणका लागि नआउने भएकाले सङ्क्रमितको सङ्ख्या अस्पतालमा देखिएभन्दा निकै उच्च हुन सक्ने जानकारहरू बताउँछन्।,मौसम परिवर्तन हुने विविध समयमा लाग्ने रुघा खोकी नै इन्फ्लूएन्जा अर्थात् मौसमी फ्लू भएको बताउँछन् विज्ञ डा. विमल शर्मा चालिसे।,डा. शर्माका अनुसार मौसमी रुघाखोकी र कोभिड-१९ का लक्षणहरू र यसबाट जोगिने उपाय सामान्यतया मिल्दाजुल्दा हुन्छन्।,“यो निकै छिटो सर्छ। प्राय सङ्क्रमित मानिसको श्वास प्रश्वासबाट यो सहजै फैलन्छ। त्यसैले बिरामीको नजिक जानु नै पहिलो जोखिम हो,” उनले भने।,“परिवारको एक सदस्यबाट अरूमा, स्कूल र होस्टलका विद्यार्थीहरूबाट एकअर्कामा सर्ने भएकाले सतर्कता अपनाउनु उचित हुन्छ। यसको असर रोगप्रतिरोधी क्षमता कमजोर भएकाहरूमा बढी देखिन्छ।” ,नेपालमा हाल इन्फ्लूएन्जाका विभिन्न प्रकारहरूमध्ये ए र बी बढी देखिएको डा. शर्माले जिकिर गरे। उनका अनुसार इन्फ्लूएन्जा ए, बीको तुलनामा बढी सङ्क्रामक र स्वास्थ्यमा असर पार्ने किसिमको हुन्छ।,“तर त्यसको अर्थ अहिले निकै कडा किसिमको सङ्क्रमण फैलिएको भने होइन। यो यसअघि फैलिएका हङकङ वा स्पेनिस फ्लू भनेर चिनिएका फ्लूजस्तो घातक होइन।”,नेपालमा प्राय फेब्रुअरी र मार्च महिनामा तथा जुलाई र अगस्टमा मौसमी फ्लूका बिरामीको चाप बढ्ने डा. शेरबहादुर पुनको भनाइ छ। ,“धेरैजसो जाडो सकिने बेलामा र वर्षा सकिने बेलामा इन्फ्लूएन्जाको प्रभाव बढी देखिन्छ। तर, नेपालको हकमा यो वर्षभर नै सक्रिय हुन्छ,” पुनले जानकारी दिए।,फ्लूमा अचानक ज्वरो आउने, जिउ दुख्ने, रुघाखोकी लाग्ने, घाँटी दुख्ने, नाकबाट पानी बग्ने र हाच्छिउँ आउनेजस्ता लक्षण देखिने विज्ञहरू बताउँछन्।,कोरोनाभाइरसको महामारीपछि धेरैले कोभिड-१९ को सङ्क्रमण र फ्लूको लक्षण मिल्दो भएको बताए पनि यी बीच केही भिन्नता हुने जानकारी दिन्छन् डा. विमल शर्मा चालिसे।,“लक्षण उस्तै भए पनि कोभिड हुँदा फ्लूमा जस्तो सिँगान बग्दैन। हाच्छिउँ आउँदैन। फ्लू हुँदा कोभिडमा जसरी स्वाद हराउँदैन। फ्लू भएका निकै कम मानिसको मात्रै गन्ध र स्वाद हराउँछ,” उनले प्रस्ट्याए।,फ्लूको तुलनामा कोभिडका बिरामीहरूमा दीर्घकालीन असर बढी पर्ने कतिपय विज्ञहरू बताउँछन्।,फ्लूका लक्षणहरू सामान्यतया ५/६ दिनसम्म रहने र बिस्तारै हराउँदै जाने बताइन्छ।,मौसमी फ्लूले रोग प्रतिरोधी क्षमता कमजोर भएका मानिसलाई बढी प्रभावित गर्ने चिकित्सकहरूको भनाई छ।,डा. शर्माले वृद्धवृद्धा, दीर्घ रोगी, नियमित औषधि सेवन गर्ने मधुमेह, उच्च रक्तचाप वा मुटुका बिरामीहरूमा फ्लूको असर पर्न सक्ने चेतावनी दिएका छन्।,“उल्लेखित समूहलाई फ्लू हुँदा छिट्टै निमोनिया देखिने सम्भावना हुन्छ। त्यसले बिरामीको स्थितिलाई झन् गम्भीर बनाउन सक्छ। त्यसैले यो समूह बढी सतर्क र सुरक्षित रहनु पर्छ,” उनले भने।,मौसमी फ्लू लागेका मानिसहरूलाई अन्य लक्षणहरू ठीक भए पनि खोकी भने लामो समयसम्म रहिरहन सक्ने शर्माले बताए।,फ्लू श्वासप्रश्वास वा हावाको माध्यमबाट सर्ने भएकाले यसबाट जोगिन कोभिड नियन्त्रणका लागि अपनाइएका जस्तै सावधानीका उपायहरू अपनाउनु पर्ने विज्ञहरूको सुझाव छ।,रुघाखोकी लागेका वा उनको वरपर रहेकाहरूले नियमित मास्क लगाउने, पटकपटक हात धुने, भिडभाडमा नजाने काम गर्नुपर्ने उनीहरू बताउँछन्।,विभिन्न किसिमका भाइरल सङ्क्रमणबाट जोगिन इन्फ्लूएन्जाविरुद्ध खोप लगाउन उचित हुने चिकित्सकहरूको भनाइ छ।,यस खोप मुटु र श्वासप्रश्वासको समस्या भएका बालबालिकालाई अनिवार्य दिइन्छ। त्यसबाहेक अन्यलाई पनि इन्फ्लूएन्जा हुँदा रुघाखोकी र निमोनिया हुने सम्भावना रहेकाले उक्त खोप लगाउने सुझाव उनको छ।,“यो खोप सबैले हरेक वर्ष लगाउँदा उचित हुन्छ। अस्पताल, क्लिनिक र फार्मेसीहरूमा सहजै उपलब्ध हुन्छ र उमेरले ६ महिनामाथिका सबैलाई फाइदा पुर्‍याउँछ,” उनले भने।,यसअघि पल्मोनरी एन्ड क्रिटिकल केअर विशेषज्ञ डाक्टर रक्षा पाण्डेले हरेक वर्ष विश्व स्वास्थ्य सङ्गठनको सिफारिसमा 'भाइरसको स्ट्रेन' हेरेर नयाँ इन्फ्लूएन्जाको खोप भित्रने बताएकी थिइन्।,इन्फ्लूएन्जाविरुद्धको खोप २,५०० देखि ३,००० रुपैयाँसम्म पर्छ।,2023 बीबीसी। अन्य वेबसाइटका सामग्रीहरूका लागि बीबीसी जिम्मेवार छैन।, "
https://www.bbc.com/nepali/articles/cv2041jmljgo,सर्वोच्च अदालतले नाबालिग बलात्कारको अभियोग लागेका क्रिकेटर सन्दीप लामिछानेलाई सशर्त विदेश जान दिने अनुमति दिएको छ।,"“खेल समाप्त भएको मितिले स्वदेश फर्कँदा लाग्ने युक्तिसङ्गत म्यादबाहेक १५ दिनभित्र सम्बन्धित अदालतमा उपस्थित हुनुपर्ने,” शर्त राखिएको सर्वोच्च अदालतका प्रवक्ता बिमल पौडेलले पत्रकारहरूलाई जानकारी दिए। ,न्यायाधीशहरू सपना प्रधान मल्ल र कुमार चुडालको संयुक्त इजलासले लामिछानेलाई धरौटीमा छोड्ने निर्णयलाई पनि सदर गरेको छ।,अदालतले उनको राहदानी रोक्का रहेको भए फुकाउन समेत आदेश दिएको छ।,लामिछानेले यूएईमा आयोजना भइरहेको नेपाल, यूएई र पपुवा न्युगिनी सम्मिलित आईसीसी विश्वकप लिग-२ शृङ्खलामा खेल्न जानका लागि गत बिहीवार सर्वोच्च अदालतमा निवेदन दिएका थिए।,यूएईमा सोमवारबाट आईसीसी विश्वकप लीग-२ शृङ्खला सुरु भएको छ। ,अदालतले लामिछानेलाई यूएई जान अनुमति मागिएको निवेदन र धरौटीमा रिहा गर्ने निर्णय बदर गर्न माग गर्दै महान्यायाधिवक्ताको कार्यालयले दायर गरेको निवेदन दुवैलाई सँगै राखेर सुनुवाइ गरेको थियो। ,तर सर्तसहित उनलाई रिहा गर्ने पाटन अदालतको आदेशलाई चुनौती दिँदै महान्यायाधिवक्ताको कार्यालयबाट सर्वोच्च अदालतमा दायर गरिएको निवेदन शुक्रवार हेर्न नभ्याइनेमा राखिएको थियो।,अदालतको आदेशकै कारण नेपाल क्रिकेट सङ्घले यूएई शृङ्खलाका लागि राष्ट्रिय टोलीमा लामिछानेको नाम समावेश नगर्ने निर्णय लिएको थियो। ,यसअघि अघिल्लो साता काठमाण्डूमा सम्पन्न आईसीसी विश्वकप लीग-२ शृङ्खलामा चारवटा खेलमा लामिछानेले १३ विकेट लिएका थिए।,क्रिकेटर लामिछानेले बिहीवार मात्र आफू यूएईमा हुने शृङ्खलामा सहभागी हुन पाऊँ भन्दै निवेदन दिएका थिए।,टोलीको प्रदर्शनमा महत्त्वपूर्ण भूमिका खेल्न सक्ने भएकाले उनलाई आफ्नो जिम्मेवारीमा यूएई पुर्‍याएर ल्याउने भन्दै नेपाल क्रिकेट सङ्घले समेत अग्रसरता लिएका विवरण आएका छन्।,राष्ट्रिय क्रिकेट टोलीका कप्तान रहेका बेला एक नाबालिगलाई बलात्कार गरेको अभियोग लागेका लामिछानेलाई प्रहरीले हिरासतमा राखेर अनुसन्धान थालेको थियो।,तर गत पुस २८ गते पाटन उच्च अदालतले २० लाख रुपैयाँ धरौटी लिई उनलाई तारेखमा रिहा गरिदिएको थियो।,न्यायाधीशहरू ध्रुवराज नन्द र रमेश ढकालको इजलासले उनलाई तारेखमा छोड्ने आदेश दिँदा उल्लेख गरिएका थुप्रै बुँदाहरूमध्ये एउटामा लामिछानेलाई मुद्दाको छिनोफानो नभएसम्म विदेश जान रोक लगाइएको थियो।,लामिछाने उक्त प्रतिबन्धात्मक बुँदा हटाउन माग गर्दै सर्वोच्च अदालतमा पुगेका हुन्।,लामिछानेलाई विदेश जाने मात्र नभएर काठमाण्डू उपत्यका छाड्नुपरेको खण्डमा समेत बाहिरिने र फर्केर आउने मिति खुलाएर जिल्ला प्रहरी परिसरमा लिखित जानकारी दिनुपर्ने आदेश दिइएको थियो।,प्रहरीका अनुसार पीडित भनिएकी किशोरी १७ वर्षकी छन् र उनले आफन्तको सहयोगमा गत भदौ २१ गते काठमाण्डूको गौशाला प्रहरी कार्यालयमा उजुरी दिएकी थिइन्।,जिल्ला अदालतले लामिछानेविरुद्ध पक्राउ पुर्जी जारी गरेपछि गत भदौ २३ गते नेपाल क्रिकेट सङ्घको कार्यसम्पादन समितिले उनलाई राष्ट्रिय क्रिकेट टोलीबाट निलम्बन गरेको थियो।,नेपालमा उजुरी दर्ता हुँदा उनी क्यारिबीअन लीग खेल्न जमैका पुगेका थिए।,आरोपहरू सार्वजनिक भएपछि उक्त लीगलाई बीचमै छाडेर केही समय सम्पर्कविहीन भएका लामिछाने त्यसको केही समयपछि नेपाल फर्केका थिए।,प्रहरीले सन्दीप लामिछाने निर्धारित समयभित्र नेपाल नआएपछि उनी विरुद्ध इन्टरपोलमार्फत् सूचना पनि जारी गरेको थियो।,त्यसपछि सन्दीपले पहिलो पटक फेसबुक स्ट्याटस लेख्दै आफूलाई फसाइएको र त्यस विरुद्ध कानुनी लडाइँ लड्ने जनाएका थिए।,लामिछाने सन् २०२१ को डिसेम्बरमा नेपालको कप्तानमा नियुक्त भएका थिए।,उनी पहिलो पटक सन् २०१९ मा क्यारिबीअन प्रीमिअर लीग (सीपीएल) को खेलाडी बोलकबोल प्रक्रिया (अक्शन) मा महँगो मूल्यमा सकारिएका थिए।,उनले भारत, क्यारिबीअन, अस्ट्रेलिया, अफगानिस्तान, बाङ्गलादेश र पाकिस्तानका लीगमा खेलेका छन्।,2023 बीबीसी। अन्य वेबसाइटका सामग्रीहरूका लागि बीबीसी जिम्मेवार छैन।, "
https://www.bbc.com/nepali/articles/cv204rr49nzo,नाबालिग बलात्कारको अभियोग लागेका अभिनेता पूर्णविक्रम (पल) शाहलाई उच्च अदालत पोखराले सफाइ दिएको भोलिपल्ट उनी रिहा भएका छन्।,"अदालतका उप-रजिस्ट्रार विष्णुप्रसाद आचार्यका अनुसार अदालतले जिल्ला कारागार तनहुँलाई आवश्यक पत्राचार गरे लगत्तै शाह आजै थुनामुक्त भएका हुन्।,उनी विरुद्धको अभियोगमा दाबी नपुग्ने भन्दै न्यायाधीशहरू डिल्लीराज आचार्य र श्रीधराकुमारी पुडासैनीको संयुक्त इजलासले त्यस्तो निर्णय गरेको हो।,उनले सफाइ पाएको विवरणहरू सार्वजनिक भएसँगै उनी निकट भनेर चिनिने अभिनेत्री पूजा शर्माले सामाजिक सञ्जालमा लेखेकी छन्: “आज पानी पर्‍यो। सबै फोहोर पखालियो। मेरो साथी पलले सफाइ पायो।“,उनको स्ट्याटसमा थुप्रै फिल्मकर्मीदेखि फिल्म पत्रकारले “न्याय मिलेको” भन्दै खुसी व्यक्त गरेका छन्।,चन्द्रनगर गाउँपालिकाका अध्यक्ष तथा फिल्म निर्माता राजकुमार महतोले “बधाई छ। ढिलो हुन्छ तर सत्यको जित हुन्छ” लेखेर प्रतिक्रिया जनाएका छन्।,गायिका ज्योति मगरले पनि शाहको रिहाइमा 'खुसीको आँसु झरेको' भनेर प्रतिक्रिया जनाएकी छन्।,“ठ्याक्कै एक वर्षअघि उनी निलो ज्याकेट लगाएर दमौलीको थानामा प्रवेश गर्दै गर्दा जसरी हाम्रो आशु झरेको थियो। जिउभरि काँडा उम्रिएको थियो। आज सफाइ पाउँदा त्यसरी नै आशु झरेको छ फरक यति हो त्यो दुःख को आँसु थियो। यो खुसीको,” उनले लेखेकी छन्।,नाबालिग गायिकाको बलात्कार गरेको आरोपमा एक वर्ष अगाडि पक्राउ परेका शाहलाई जिल्ला अदालत नवलपुरले “बलात्कार नगरेको तर बाल यौन दुरुपयोग भएको” भन्दै उनलाई साढे दुई वर्ष जेल सजाय र पीडितलाई १० लाख क्षतिपूर्ति दिन आदेश दिएको थियो।,तर, उच्च अदालतले उक्त सजाय खारेज गरिदिएपछि शाहका दर्शकहरूले समेत विभिन्न माध्यममार्फत उनलाई चाँडै पर्दामा देख्न पाउने आशा व्यक्त गरेका छन्।,टिकटकमा छत्र क्षेत्री नाम गरेका प्रयोगकर्ताले शाह देखिने भिडिओसहित लेखेका छन्: “सत्यको जीत एक न एक दिन निश्चित छ। भोलि छिट्टै मिडियामा हेर्ने मन मलाई मात्र हो कि अरूलाई पनि?”,केहीले उनको सुरक्षाको माग गरेका छन् भने केहीले उनी विरुद्ध आरोप लगाउनेलाई सजाय हुनुपर्ने माग गरिरहेका छन्।,यद्यपि, यस प्रसङ्गको फरक पाटोमा न्यायपालिकामाथि नै प्रश्न उठाएर पनि टिप्पणीहरू भैरहेका छन्।,ट्विटरमा प्रमित आचार्यले “नाबालिगसँग राखिएको हरेक किसिमको यौन सम्बन्ध बलात्कार हो भनेर कानुनमा स्पष्ट लेखिसकेको अवस्थामा पीडित होस्टाइल बनाएर बयान फेर्दैमा कसरी सफाइ दिन मिल्छ?” भनेर प्रश्न गरेका छन्।,लेखक अर्चना थापाले अदालतको निर्णयलाई 'पुरूषसत्तात्मक मानसिकताको उपज' को सङ्ज्ञा दिएकी छन्।,उनले पीडितले न्याय पाउने विषयमा संशय व्यक्त गरेकी छन्।,शिक्षासम्बन्धी मामिलामा चासो राख्ने सरोज घिमिरेले प्रश्न गरेका छन्, “निर्मलाको लागि न्याय माग्ने तर पल शाहसँग जोडिएकी पीडितलाई गाली गर्ने समाजले हामीलाई कहाँ पुर्‍याउँदै छ? हाम्रो न्यायालयलाई कहाँ पुर्‍याइँदै छ?”,केहीले यो मुद्दासँग सम्बद्ध घटनाक्रमको गाम्भीर्य र त्यसलाई विचार गरेर अपनाउनु पर्ने संवेदनशीलताबारे चर्चा गरिरहँदा शाह फूल मालासहित रिहा भएको तस्बिर सामाजिक सञ्जालमा साझा गरिएका छन्।,एकजना मानव अधिकारकर्मी मोहना अन्सारीले तथ्यहरू आरोपितलाई कारबाहीको दायरामा ल्याउन काफी भए पनि अदालतले नदेखेको उल्लेख गरेकी छन्। “अदालतले शक्तिशालीको संरक्षण र न्याय सुनिश्चित गरेको” मत राखेकी छन्।,लेखक मनोज लोहारले पल शाह छुट्नुलाई शक्ति, संरचना, सम्पत्तिको माथिल्लो तहमा रहेकाहरूले 'न्यायलाई कसरी मजाक बनाउँछन्' भन्ने कुराको उदाहरण भएको टिप्पणी गरेका छन्।,न्यायालयले गर्ने फैसलाले समाजमा नजिर स्थापित गर्ने भएकाले  न्यायालयले अभियुक्तलाई  सफाइ दिनु उचित नभएको तर्क राख्छिन् कवि तथा अभियानकर्मी हिरादेबी वाइबा।,त्यसअघि 'सार्वजनिक भएका अडिओ रेकर्डलगायत प्रमाणहरूको आधारमा नवलपुर जिल्ला अदालतले दोषी ठहर गरे पनि उक्त निर्णय उल्टनु निन्दनीय भएको' उनी बताउँछिन्।,“मुद्दाको गम्भीरतालाई ख्याल नगरी गरिएको निर्णयले सम्बन्धित र अन्य उस्तै प्रकृतिका घटनाका पीडितहरूलाई कस्तो मानसिक असर पर्छ भन्ने सोचिएन,” वाइबाको धारणा छ, “यसले धेरै पीडितलाई हतोत्साहित गर्ने छ।”,वाइबा आफूहरू 'समुन्नत र न्यायिक व्यवस्था निर्माणको उद्देश्यमा सङ्गठित भएको' बताउने संस्था, आजाद मोर्चाको संयोजक हुन्। उक्त संस्थाले “सम्पूर्ण सर्भाइबरहरूको पक्षमा ऐक्यबद्धता जनाउँदै” सोमवार नै काठमाण्डूमा खबरदारी कार्यक्रम आयोजना गरेको छ।,शाहको रिहाइसँगै उनी विरुद्ध आरोप लगाएकी गायिकाले सामाजिक सञ्जालमा आफ्ना आधिकारिक खाताहरू निष्क्रिय गरेकी छन्। उनको नाममा केहीले ‘पल दादा’ सम्बोधन गरेको नक्कली सामग्री बनाएर सार्वजनिक गरेको जानकारहरू बताउँछन्।,यस्ता गतिविधिले उनलाई “मानसिक दबाबमा पार्ने” वाइबा बताउँछिन्, “समाज र न्यायालयले नाबालिगलाई संरक्षण गर्नु पर्ने थियो। तर त्यहीँ चुकेका छौँ। सबै मिलेर उनलाई भाग्न/लुक्न बाध्य पारिएको छ।”,2023 बीबीसी। अन्य वेबसाइटका सामग्रीहरूका लागि बीबीसी जिम्मेवार छैन।, "
https://www.bbc.com/nepali/articles/cg3r0p45v98o,नेपाली राष्ट्रिय क्रिकेट टोलीले कीर्तिपुरस्थित घरेलु मैदानमा बनाएको लयलाई यूएईमा पनि निरन्तरता दिएको छ।,"आईसीसी विश्वकप लिग-२ शृङ्खलाअन्तर्गत दुबईमा सुरु भएको पहिलो खेलमा सोमवार नेपालले पपुवा न्युगिनी (पीएनजी) लाई ४ विकेटले पराजित गरेको हो।,नेपालको यो लिग-२ मा लगातार पाँचौँ जित हो।,टस हारेर ब्याटिङ गरेको पीएनजीले ५० ओभरमा ९ विकेट गुमाएर २०३ रन बनायो।,जबाफमा नेपालले ४५.२ ओभरमा लक्ष्य प्राप्त गर्‍यो।,विश्वकप लिग-२ अन्तर्गत अहिले नेपाल, पीएनजी र यूएई सम्मिलित त्रिकोणात्मक शृङ्खला चलिरहेको छ, जहाँ नेपालले दुवै राष्ट्र सँग २/२ खेल खेल्नेछ। ,सुरुवाती बलिङ गरेर २०४ रनको लक्ष्य पाएको नेपालले आफ्नो ब्याटिङ गर्ने पालोमा राम्रो सुरुआत गर्‍यो। ,ओपनरद्वय कुशल भुर्तेल र आसिफ शेखले ७६ रनको प्रारम्भिक साझेदारी गरे। ,शेख (४४ रन) र त्यसपछि ज्ञानेन्द्र मल्ल (४ रन)मा आउट हुँदा टोली केही समय समस्यामा परेको जस्तो देखिएको थियो। ,कप्तान रोहित पौडेल २० रन बनाएर आउट भए। ,त्यसपछि आरिफ शेख (३३ रन) र दीपेन्द्र सिंह ऐरी (२२ रन)ले इनिङ उकासेका थिए।,कुशल मल्लले अविजित २२ र सोमपाल कामीले अविजित ५ रन जोडेर खेल जिताए।,तेज गतिका बलर गुलशन झा चम्केको खेलमा नेपालले कसिलो बलिङ गर्दै विपक्षीलाई रोकेको थियो। ,उनन्तीस रन बनाएर खेलिरहेका ओपनर किप्लिङ डोरिगालाई आउट गर्दै विकेट लिन सुरु गरेका झाले शेशे बाउ (३१ रन) र चार्ल्स अमिनी (६ रन) लाई आउट गरेका थिए। ,नौ ओभर बलिङ गरेका उनले २८ रन खर्चेका थिए। ,नेपाली बलरहरूले सुरुआतमा राम्रो बलिङ गरेपछि डेथ ओभरमा पीएनजीले धेरै रन जोडेको थियो।   ,पीएनजीले अन्तिम पाँच ओभरमा ४३ रन जोडेको थियो।,नेपालका लागि स्पिनर कुशल मल्लले पनि २ विकेट लिए।,त्यस्तै सोमपाल कामी, करण केसी र प्रतिश जिसीले १/१ विकेट लिए। सोमपालले ६ ओभरमा १ मेडन राख्दै १७ रन मात्र खर्चिए। करणले ९ ओभरमा २ मेडन राख्दै ३० रन खर्चिए।,नाबालिग बलात्कार अभियोगका कारण विदेश जान नपाएका लेग स्पिनर सन्दीप लामिछानेको अनुपस्थितिमा टोलीका अन्य खेलाडीहरूमा उनको अभाव महसुस हुन दिएको देखिएन। ,राष्ट्रिय टोलीमा पहिलो पटक समावेश प्रतिश जिसीले राष्ट्रिय टोलीमा परेको पहिलो खेलमै डेब्यू गर्ने मौका पाए।,बायाँ हाते युवा तेज बलर उनलाई सिनियर खेलाडी सोमपाल कामीले ३७ औँ डेब्यु क्याप प्रदान गरे।,अन्य खेलाडीको दाँजोमा महँगो साबित भए पनि उनले डेब्यू खेलमा एक विकेट लिन सफल भए। ,चौतीसऔँ ओभरमा उनले पीएनजीका हिरीहिरीको विकेट लिएका हुन्। ,प्युठानमा जन्मिएका १८ वर्षीय बलर जिसीले यू १६ र यू १९ मा नेपालको प्रतिनिधित्व गरिसकेका छन्। तल्लो क्रममा ब्याटिङ पनि गर्ने उनी बागमती प्रदेशका खेलाडी हुन्। ,टोलीमा अरू दुई खेलाडी परिवर्तन भएका छन्। अर्का तेज गतिका बलर आरिफ शेख टिममा फर्किएका छन् भने गुलशन झा पनि प्लेइङ ११ मा छन्।,2023 बीबीसी। अन्य वेबसाइटका सामग्रीहरूका लागि बीबीसी जिम्मेवार छैन।, "
https://www.bbc.com/nepali/articles/c3g6j8pdr57o,समाजवादी चिन्तकको रूपमा चिनिन्छन् नेपाली कांग्रेसका नेता रामचन्द्र पौडेल।,"तनहुँ बाहुनपोखराका उनी २०१८ सालदेखि निरन्तर राजनीतिमा छन्। आफ्नो राजनीतिक यात्रा अवधिभर पटकपटक गरी उनले १५ वर्ष बन्दी जीवन बिताएका थिए।,कुनै समय दलको कार्यवाहक सभापति समेत बनेका पौडेलले उपप्रधानमन्त्रीसहित महत्त्वपूर्ण जिम्मेवारीहरू निर्वाह गरेका छन्। यद्यपि, उनी सन् २०१०/२०११ मा कयौँ पटक प्रधानमन्त्री बन्नका लागि एक्लो उम्मेदवार भए पनि हरेक पटक बहुमत ल्याउन नसकेकै कारण पराजित भए।,हाल प्रधानमन्त्री रहेका पुष्पकमल दाहाल प्रचण्डसँगै प्रधानमन्त्री पदका लागि उम्मेदवारी दिएका पौडेललाई अहिले राष्ट्रपतिको उम्मेदवार बनाउन उनै प्रचण्डले एमालेसँगको गठबन्धन तोड्ने निर्णय गरे।,पैडेलसँग २०५१ देखि २०५५ सम्म सभामुख रहनुको अनुभव छ। र, यही फागुन २५ गते हुने राष्ट्रपतीय निर्वाचनमा पौडेलका एक्लो प्रतिस्पर्धी बनेका छन् सभामुखकै जिम्मेवारी वहन गरी सकेका अर्का व्यक्तित्व- सुवासचन्द्र नेम्वाङ।,कुनै बेला (२०३५ सालदेखि २०५२ सालसम्म) नेपाल ल क्याम्पसमा पढाउँथे नेम्वाङ। सँगसँगै कानुन व्यवसायमा समेत सक्रिय रहेका उनले २०२८ साल देखि नै सुरु गरेको राजनीतिक यात्रामा कहिल्यै ‘ब्रेक’ लिएनन्। बरु २०५२ सालमै कानुन, न्याय तथा संसदीय मामिला मन्त्री भए।,कानुनी शैक्षिक तथा पेशागत पृष्ठभूमिका मानिस त्यसरी नीति बनाउने र निर्णायक तहमा पुग्नु राजनीतिक सेरोफेरोमा नौलो विषय थियो। तत्कालीन परिस्थितिमा त्यो परिवर्तनको सङ्केत पनि भएको कतिपय जानकारहरू बताउँछन्।,संविधान र कानुनबारे कलम चलाउने नेम्वाङ सभामुखहुँदै दुई वटै संविधानसभा अध्यक्ष रहे।,अहिले नेम्वाङ नेकपा एमालेको उपाध्यक्ष हुन्।,देश सङ्घीय लोकतान्त्रिक गणतन्त्र घोषणा भएपछि सन् २००८ मा रामवरण यादव पहिलो राष्ट्रपति बने। सन् २०१५ यता विद्यादेवी भण्डारी उक्त पदमा छिन्। उनी पहिलो महिला र नेपालको संविधान घोषणा भएपश्चात् निर्वाचित हुने पहिलो राष्ट्रपति हुन्।,पूर्व सभामुखको हैसियतमा राष्ट्रपतिका दुवै दाबेदारहरूले कतिपय अवस्थामा राजनीतिक दल र विचारधाराबाट अलग रहेर काम गरेको हुनसक्ने सम्भावना रहने राजनीतिक विश्लेषकहरू बताउँछन्। ,इलामको सुन्तलाबारीका सुवासचन्द्र नेम्वाङ बिसं २०२८ सालमा इलामको स्वतन्त्र विद्यार्थी यूनियनका सभापति बनेपछि कम्युनिस्ट राजनीतिमा उदाएका हुन्। बिसं २०३३ सालमा राजनीतिक मुद्दामा केन्द्रीय कारागारमा थुनामा रहँदा उनी तत्कालीन कोअर्डिनेशन केन्द्र मालेबाट मूलधारको राजनीतिमा आएका थिए।,अहिले इलाम २ बाट प्रतिनिधिसभा सदस्य चुनिएका उनले संविधान निर्माण प्रक्रियामा “धेरै ठूलो भूमिका निर्वाह गरेको” विचार छ काठमाण्डू विश्वविद्यालयमा कानुनका प्राध्यापक डा. विपिन अधिकारीको।,“त्यो ठाउँमा नेम्वाङ नभएको भए दुवै संविधानसभाको उपलब्धि देखिन्थ्यो या देखिँदैनथ्यो भन्ने कुरा शङ्कास्पद रहन्छ। उनले कुशल नेतृत्वदायी भूमिका निर्वाह गरेका हुन्,“ उनले भने।,उनले राजनीतिक अडान तेर्साएर प्रक्रिया अवरुद्ध नगराएको र कठोर विचारधारा नबोकेको अधिकारीको मत छ।,धेरै मानिससँग संवादमा रहनु र सबैको कुरा सुन्नुलाई नेम्वाङको सबल पक्षका रूपमा व्याख्या गर्छन् अर्का राजनीतिक विश्लेषक राजेन्द्र महर्जन। तर, उनको राजनीतिक भूमिका प्रश्नरहित नभएको उनको तर्क छ।,“सौम्य व्यक्तित्व भएका उनलाई राजनीतिक रूपमा हेर्दा चाहिँ प्रश्नको पर्याप्त ठाउँ छ,” उनले भने।,विशेषगरी नेकपा एमाले अध्यक्ष केपी शर्मा ओलीसँगको निकटताका कारण नेम्वाङमाथि दल वा व्यक्ति विशेषको दबाब पर्न सक्ने बताउँछन् महर्जन।,उनले बीबीसीसँग भने,“उनको सभामुखको भूमिका नै विवादास्पद रह्यो। संविधान निर्माणबारे दलहरूबीच भएको १६ बुँदे सहमतिलाई कानुनी जामा उहाँले नै लगाउनु भएको हो। र, त्यो संविधानप्रति असन्तुष्टहरूले अझै प्रश्न गरिरहेकै छन्।”,रामचन्द्र पौडेललाई राजनीतिक रूपमा कुनै गलत अभ्यासहरूमा नजोडिएका ‘तटस्थ व्यक्तित्व’को रूपमा व्याख्या गर्छन् प्राध्यापक डा. विपिन अधिकारी।,“राजनीतिक वृत्तमा उनलाई सकारात्मक रूपमा नै हेरिन्छ। हालसम्म नकारात्मक चर्चामा आएका छैनन्,” उनले भने।,धेरैले रुचाएको “आदर्श मानिस” भए पनि संस्थाभित्र सङ्गठन बिस्तारमा भने पौडेल कमजोर रहेको अधिकारीको तर्क छ।,“भूमिका पाउँदा निर्वाह गर्न सक्ने तर पार्टीभित्रै दह्रो पकड भएको मानिस भने होइनन्,” उनी भन्छन्।,“सङ्गठन बनाउन नसक्दा दलभित्रै राम्रो विचारले मात्र ठाउँ पाउँदैन। राष्ट्रिय मेलमिलापको नीति लागू गर्ने क्रममा पौडेलसहित उनी निकट नेताहरू विचलित हुनु त्यसको एउटा उदाहरण हो।”,पार्टीकै नेतालाई राष्ट्रपति बनाउने प्रवृत्तिले जनअपेक्षा पूरा नगर्ने दाबी गर्छन् पूर्वसभामुख दमननाथ ढुङ्गाना।,“दुई जनामध्ये एक जना त त्यो आसनमा पुग्नु हुन्छ। तर, उहाँहरू दलको नेता हुनुन्छ र अहिले दलहरूले जनताप्रतिको उत्तरदायित्व त्यति पूरा नगरेको आम धारणा छ। एक किसिमको वितृष्णा बढ्दो छ,” उनले भने।,दलहरूले राजनीतिक परिवर्तनका लागि गरेको प्रतिबद्धता र व्यवहारमा लागू गरिरहेको वास्तविकतामा ठूलो अन्तर रहेको उनी बताउँछन्। ,भन्छन्,“त्यो खाडल पुर्ने प्रयास कसैले गरिरहेको छैन। खाली सत्ता, सत्ता, सत्ता... त्यहाँ पुगेर के त? खाली आर्थिक अवस्था नाजुक हुँदै गइरहेको छ। युवाहरू विदेश गइरहेका छन्। निराशा बढिरहेको छ।”,यस्ता यावत् समस्या सम्बोधन गर्न सक्षम मानिसले स्वस्थ प्रतिस्पर्धा गरे पनि दलकै मानिस राष्ट्रपतिको उम्मेदवार हुनु उचित नभएको उनको ठहर छ।,राष्ट्रपतिको योग्यताबारे विमर्श भइरहँदा यो पद समावेशी हुनु पर्नेबारे पनि कतिपयले चर्चा गरेका छन्। राष्ट्रपतिमा निर्वाचित भए नेम्वाङ मुलुकको सर्वोच्च ओहदामा पुग्ने पहिलो जनजाति हुनेछन्।,तर उनले जनजाति वा पहिचानको आन्दोलनमा, उत्पीडनको मुद्दामा “खासै योगदान नपुर्‍याएको” विश्लेषक महर्जन बताउँछन्।,“हामी समावेशी छौँ भनेर कसैको अनुहार देखाइएला तर पहिचानको आन्दोलनको सन्दर्भमा नेम्वाङको भूमिका सकारात्मक छैन,” उनले भने।,“त्यसैले कसैको अनुहार वा नाक नक्सा वा आँखा देखाएर समावेशी भइँदैन। कसैको प्रतिनिधित्व हुँदैन। एजेन्डा कति बोकेका छन् भन्ने कुरा महत्त्वपूर्ण हुन्छ।”,राष्ट्रपति विद्यादेवी भण्डारीको कार्यकाल आगामी फागुन २८ गते र उपराष्ट्रपति नन्दबहादुर पुनको कार्यकाल चैत ३ गते सकिँदै छ।,संविधानअनुसार नेपालको राष्ट्रप्रमुखका रूपमा राष्ट्रपति रहन्छन्। राष्ट्रपतिको अनुपस्थितिमा राष्ट्रपतिको कार्यभारसमेत सम्हाल्ने जिम्मेवारी उपराष्ट्रपतिले पाउँछन्।,2023 बीबीसी। अन्य वेबसाइटका सामग्रीहरूका लागि बीबीसी जिम्मेवार छैन।, "
https://www.bbc.com/nepali/articles/c72mvy20v81o,"बीस वर्ष पहिले एलेक्स रत्नसोथीले आफ्नो परिवारसमक्ष आफू ""अहिलेसम्मको सबैभन्दा साहसिक यात्रा""मा जान लागेको बताएका थिए। उनी यात्रामा निस्केपछि उनको परिवारले कहिल्यै उनको खबर पाएनन्।","एसेक्सको ग्रेज सहरका २३ वर्षीय उनी सन् २००३ मा नै घर फर्कने ठानिएको थियो।,सन् २००३ को फेब्रुअरीमा उनले एक महिना लामो सगरमाथा आधार शिविरतर्फको पदयात्रामा रहँदा आफू केही दिन सम्पर्कमा नहुने कुरा इमेलमार्फत् बताए।,आफ्नो परिवारका लागि उनले अन्तिम सन्देशमा लेखेका थिए: ""तपाईँहरूले सोचेभन्दा छिट्टै फर्कनेछु।"",तर उनी कहिल्यै फर्किएनन्।,सन् २००३ को जुलाई, एलेक्सको २४ ‍औँ जन्म महिनामा उनकी दिदी डा. अन्ना क्रोजियर र उनका जेठा दाजु डा. जोएल रत्नासोथी बिदा मिलाएर नेपाल आए। त्यति बेला उनीहरूले आफ्नो भाइको जुत्तासहित सबै कुरा लुटिएको थाहा पाए। त्यसपछि उनी हराएको देखिन्छ।,दुई दशकपछि, उनीहरूका बुबाको स्वास्थ्य बिग्रँदै गएको छ। र, अचानक आफ्नो भाइबारे जानकारी पाउन ""आवश्यक महसुस भएको"" डा. क्रोजियर बताउँछिन्।,एलेक्स र उनकी दिदी,एक साता अघिसम्म क्रोजियरले आफ्नो बेपत्ता भाइको मृत्यु भएको अनुमान गरेकी थिइन्।,तर, उनी बेपत्ता भएको २० औँ वर्ष पुग्न लाग्दा क्रोजियरले भाइलाई खोज्न १० महिना नेपालमा बिताएकी थिइन्। उनले त्यति बेला आफूले गरेका टिपोटहरू हेरिन्।,अहिले उनले आफ्नो भाइले नभेटिन चाहेको अनुमान गरेकी छिन्।,""मैले उसको निधन भयो होला भन्ने ठानेको थिएँ वा उसले हामीलाई सम्पर्क गर्थ्यो- तर अहिले मलाई लाग्छ ऊ लुटिएपछि निकै डरायो होला,"" चेल्म्सफोर्डमा रहेकी उनले भनिन्।,एक व्यक्तिले उनीहरूलाई एलेक्सले स्वयंलाई एक होस्टलको कोठामा थुनेको देखेको बताएका थिए। ती व्यक्तिलाई विश्वास गर्दा एलेक्स ""स्पष्ट रूपमा निकै तनावमा रहेको"" हुनसक्ने उनले बताइन्।,एलेक्स अहिले उमेरले ४४ वर्षको हुने थिए। यी तमाम वर्षहरूमा कुनै पनि वार्षिकोत्सव, जन्मदिन र अन्य पारिवारिक अवसरहरूमा उनलाई सधैँ परिवार र साथीभाइहरूले सम्झिरहे।,""हामीलाई हाम्रो रूखको एउटा हाँगा भाँचिएजस्तो लाग्छ,"" डा क्रोजियर भन्छिन्।,""उसको ४० औँ जन्मदिनमा हामी सबैले एक अर्कालाई भेट्यौँ, त्यो क्षण निकै पीडादायी थियो। परिस्थिति दुःखद थियो किनकि त्यहाँ ऊ थिएन।,एलेक्स आफ्नो परिवारसँग,सामाजिक सञ्जालमा अपिल गरिने समय अगावै, सन् २००३ मा अहिले ४७ वर्ष पुगेकी डा. क्रोजियर र उनका ४६ वर्षीय भाइ डा. जोएल रत्नासोथीले स्थानीय पद प्रदर्शकको सहयोगमा आफ्नो भाइका पाइलाहरू पच्छ्याएका थिए।,केही साताको खोजीपछि उनीहरूले आफ्नो भाइसँग भएको पैसा र अन्य सम्पत्ति लुटिएको थाहा पाए। तर राहदानी भने दुबईका लागि हवाई यात्राको व्यवस्थापन गर्न खोज्दा एक ट्राभल एजेन्सीमा छोडेका थिए।,“एक सातादेखि म हरेक दिन उसको बारेमा सोचिरहेकी छु...मलाई ऊ काठमाण्डू फर्किएर दुबई जाने तयारी गरेको याद आयो। ऊ त्यो डकैतीबाट बचेको थियो भने अहिले के गर्दै होला? कहाँ छ होला?"",उनको भाइलाई लुटेराहरूले निशाना बनाएको हुनसक्ने डा. क्रोजियरको ठम्याइ छ। किनकि उनी यात्रामा ""एक्लो रहेकाले” “कमजोर भएको” उनको विश्वास छ। जसका कारण ""ऊ मानसिक रूपमा खलबलिएको” हुनसक्ने उनले ठानेकी छन्।,उनको नेपाल भ्रमण कम्प्युटर विज्ञानमा स्नातक गर्दै गर्दाको एक वर्ष लामो यात्राको एक अंश थियो।,क्रोजियरले आफ्नो भाइको बारेमा जानकारी खोज्न १० महिना नेपालमा बिताइन्। उनले स्थानीयवासीहरू सँग कुरा गरिन्, आफ्नो भाइ नेपालको अरुण उपत्यका पुगेको निश्चित भयो र सन् २००३ को अप्रिल महिनाको सुरुवातमा काठमाण्डू फर्किइन्।,उनले दुबईका लागि हवाई यात्राको टिकट बुक गर्न खोजेका थिए तर त्यसपछि उनी बेपत्ता भए।,उनी भन्छिन्, ""हामीले उसलाई भेटेनौँ"" भन्ने सत्य स्विकारेर घर फर्कनु परेको क्षण ""वास्तवमै भयावह"" थियो।,एलेक्स आफ्नो परिवारसँग,उनीहरूका बुबा एन्थोनीको स्वास्थ्य बिग्रँदै जाँदा, उनीहरूसँग अन्तिम सम्पर्क भएको २० वर्ष पछि उनको भाइबारे अनुत्तरित प्रश्नहरूको जबाफ खोज्न ""अचानक जरुरी"" लागेको डा. क्रोजियर बताउँछिन्।,""भाइको अवस्थाबारे थाहा नपाई बुबा बित्नु भयो भने त्यो निकै पीडादायी र हृदय विदारक हुनेछ।"",""मलाई आशा छ ऊ जीवित छ। बरु हामीलाई सीधै सम्पर्क गर्नु पर्दैन। तर, आफू जीवित रहेको जानकारी देओस्। विशेष गरी बुबाको लागि।"",आमासमेत हुनुले डा. क्रोजियरलाई भाइ हराउनुबारे फरक दृष्टिकोण दिएको छ।,""यो सबैले यथार्थमा तपाईँका लागि जीवनमा के महत्त्वपूर्ण छ भनेर महसुस गराउँछ र कदर गर्न सिकाउँछ। सबैभन्दा महत्त्वपूर्ण कुरा आफ्ना सन्तान सुरक्षित हुनु हो। अरू सबै कुरा गौण हुन्।“,""ऊ हराउनुले परिवारमा सबैलाई गाह्रो बनाएको छ।“,डा. क्रोजियर आफ्नो भाइलाई देखेका वा उनी हराउनुबारे जानकारी हुन सक्ने जो कोहीसँग कुरा गर्न चाहन्छिन्।,मानिसहरूले उनको शरीरको पछिल्लो भागमा रहेको ठूलो चिनियाँ ड्र्यागन ट्याटुजस्ता विवरणबाट पहिचान गर्नसक्ने उनी बताउँछिन्।,""मेरा केही आशा जीवित छ,"" उनी भन्छिन्। ""तपाईँहरूले पनि कहिलेकाहीँ हराएको मान्छे वर्षौँपछि भेटिएको कथा सुन्नुहन्छ नि।"",2023 बीबीसी। अन्य वेबसाइटका सामग्रीहरूका लागि बीबीसी जिम्मेवार छैन।, "
https://www.bbc.com/nepali/news-64753874,"खेलौना 'लेगो' जस्तो देखिने रोबोट जेल जस्तो प्रयोगशालाको संरचनाबाट पग्लिएर बाहिर निस्किन सक्छ। ,भिडिओ सौजन्य: सन यात सेन र कार्नेगी मेलन विश्वविद्यालय ,अनि यो पनि","अमेरिका र चीनका अनुसन्धानकर्ताहरूले 'चुम्बकीय क्षेत्र' सक्रिय हुने एउटा वस्तु बनाएका छन् जसलाई विकास गर्दै लगेर चिकित्सा उपचारको काममा समेत लगाउन सकिनेछ।,आफै पग्लेर आकार बदल्न सक्ने क्षमता भएको त्यस्तो रोबोटले उफ्रन र कुनै स्थान चढ्न पनि सक्ने यसलाई बनाइरहेका व्यक्तिहरूले बताएका छन्। ,2023 बीबीसी। अन्य वेबसाइटका सामग्रीहरूका लागि बीबीसी जिम्मेवार छैन।, "
https://www.bbc.com/nepali/articles/cyjyyew4zewo,"स्वीकारोक्ति: म सधैँ  ढिलो भैरहने मान्छे हुँ। कम्तीमा म सुध्रिने प्रयासमा छु।  ,वास्तवमा मैले बारम्बार र लाजमर्दो रूपमा यो लेख सिध्याएर बुझाउनका लागि दिइएको समयसीमा पनि कटाएँ। ,ढिलो गर्ने मानिसहरू अशिष्ट र अल्छी होइनन् ","म यसलाई ‘पत्रकारिताकै एक अभ्यासको रूप हो’ भनेर बहाना बनाउन पाए हुन्थ्यो भन्ने चाहन्छु। तर कुरा त्यसो होइन। ,मलाई थाहा छ- यस्तो ढिलो गर्ने म एक्लो व्यक्ति होइन। ,हाम्रा वरपर ढिलो भैरहने धेरैथरीका मानिसहरूका बारेमा हामी सबैलाई थाहा नै  छ: कोही कामकाजी दम्पत्तीका बच्चा हेरिदने मानिस हुन्छन् जो सधैँ  काममा ढिलो आउने हुन सक्छन्।,अर्का त्यस्ता सहकर्मी  हुन सक्छन्  जसले सधैँ  उनलाई दिइएको काम समाप्त गर्ने  समयसीमाभित्र कहिल्यै काम पूरा गर्दैनन्। ,अनि, तपाईँका  कोही त्यस्ता  साथी  पनि हुनसक्छन् जस्लाई सँगै खाना खानको लागि कतै बोलाउनु पर्यो भने  निश्चित समयभन्दा  ३० मिनेट अगाडिको समय दिएर बोलाउनु पर्ने हुन्छ। ,कसैको अरूलाई पर्खाउने जुन बानी हुन्छ त्यो जस्तो रिस उठाउने व्यवहार अरू थोरै मात्र छन्। ,तर कसैले तपाईँलाई पर्खाइरहेको बेला तपाईँको मनमा जस्तो  सुकै धारण बनेको भएपनि त्यसको अर्थ के होइन भने तपाईँका साथी वा तपाईँका सहयोगी स्वार्थी छन्। ,ढिलोपनको  मनोविज्ञानमाथि  विचार गरी हेर्दा   त्यो मानिसको  मष्तिष्कले  कुनै हदसम्म सही ढङ्गले कार्य नगर्दा उत्पन्न हुन गएको नतिजा जस्तो देखिनसक्छ। ,तर त्यसलाई ठिक गर्नका निम्ति पनि धेरै कुराहरू छन्।,कारण भ्रमपूर्ण  हुँदाहुँदै पनि ढिलो गर्ने व्यक्तिप्रतिको धारणा प्राय: सधैँ नकारात्मक हुन्छ।,""उनीहरूलाई अव्यवस्थित, असङ्गठित, अशिष्ट र अरूका लागि विचार नगर्ने मानिसका रूपमा बुझ्न सजिलो छ,"" संज्ञानात्मक (कग्नेटिभ) व्यवहारसम्बन्धी चिकित्सक तथा लन्डनमा चिकत्सकीय मनोविज्ञानको तालिम लिएका ह्यारिएट मेलोट, भन्छन्। ,""मेरो क्लिनिकमा आउनेहरू बाहेक अरू कोही ढिलो हुँदा म पनि रिसाउँछु।"",तर धेरै ढिलो गर्ने मानिसहरू कम्तीमा पनि केही हदसम्म व्यवस्थित हुन्छन् र साथीहरू, परिवार र मालिकलाई खुसी पार्न चाहन्छन्। ,समयको पालना गर्न असमर्थ हुने मानिसहरूले प्रायः यो कुरा बुझ्छन् र ढिलो हुँदा आफ्नो सम्बन्ध, प्रतिष्ठा, करिअर र पैसामा कति नोक्सानी हुनसक्छ भनेर उनीहरूलाई धेरै पीडा र अप्ठ्यारो महसुस हुन्छ।,'नेभर बी लेट अगेन' पुस्तकमा डायना डेलोन्जोरले लेखेकी छिन्, ""केही व्यक्तिहरू छन् जसले अरूलाई पर्खाउन पाउँदा आनन्द लिन्छन्। यदि तपाईँ सामान्य हुनुहुन्छ भने, तपाईँले ढिलो हुने कुरालाई घृणा गर्नुहुन्छ। आलस्य तपाईँको श्राप हो।"",विशेषगरी एकदमै धेरै ढिलो हुँदा प्रस्तुत गरिने खासगरी केही कारण वा बहानाहरूलाई संसारभरि सहजै स्वीकार गरिन्छ। त्यस्ता कारणमा आफ्नो स्वास्थ्य खराब  भएको वा आफू दुर्घटनामा परेको जस्ता उदाहरणहरू पर्छन्। ,तर अन्य केही बहानालाई सहज रूपमा लिएर स्वीकार्न त्यति सजिलो छैन। ,ढिलो गर्ने कतिपय व्यक्तिहरू समयमै उपस्थित हुन नसक्नुलाई  समयको ख्याल गर्ने बानी भन्दा   महत्त्वपूर्ण कुराहरूमा ध्यान दिने र गहन विचार गर्ने आफ्नो बानी भएको बताउँदै त्यसबाट बच्न खोज्छन्।  ,त्यस्ता मानिसहरू सधैँ ढिलो हुने बानीलाई आफूले धेरै दबाबमा उत्कृष्ट काम गर्न सक्ने वा बिहान सबेरै उठ्नुको साटो लाटोकोसेरो जस्तै राति अबेरसम्म बसेर काम गर्न सक्ने बानी छ भनेर टार्छन्।,लन्डनकी एकजना शिक्षिका जोआना भन्छिन् कहिलेकहीँ सोचाइमा भिन्नताका कारण ढिलो हुने उनको छवि बनेको हुनसक्छ। उनी आफ्नो थर बताउँन चाहन्नन्।  ,उनी भन्छिन्, ""एकजना साथीले भेट्न बोलाए  र 'सात बजेपछि जुनसुकै बेला आउँदा हुन्छ' भने तर म आठबजे वा त्यसपछि गएँ भने उनी रिसाउँछन्।"" ,सधैँ ढिलो हुनु तपाईँको गल्ती नहुन सक्छ। तपाईँको  व्यक्तित्व त्यस्तैखाले हुन पनि सक्छ। ,विशेषज्ञहरू भन्छन्- समयनिष्ठ भावनाको कमी भएका व्यक्तिमा प्रायः समान खाले व्यक्तित्वसम्बन्धी लक्षणहरू हुन्छन्। ,त्यस्ता लक्षणमा आशावादी, आफैँलाई नियन्त्रण गर्ने क्षमतामा कमी र चिन्ता वा रोमाञ्चकताको खोजीलगायत पर्छन्। ,व्यक्तित्वमा देखिने भिन्नताले हामी कसरी समय बित्दै गएको अनुभव गर्छौं भनेर पनि व्याख्या गर्न सक्छौँ।,सान डिएगो स्टेट युनिभर्सिटीमा मनोविज्ञानका प्राध्यापक जेफ कोन्टीले सन् २००१ मा एउटा अध्ययन गरे। ,त्यसमा उनले सहभागीलाई टाइप ए (महत्वाकांक्षी र प्रतिस्पर्धी) टाइप बी (सृजनात्मक, प्रतिबिम्ब प्रस्तुत गर्ने र अन्वेषण रूचाउने) गरी दुई समूहमा विभाजन गरे। ,उनले उनीहरूलाई घडीविना नै एक मिनेट बित्न कति समय लाग्छ भनेर बताउन भने। ,करिब ५८ सेकेन्ड बित्दा समूह ए का मानिसहरूले एक मिनेट बितेको महसुस गरे। ,समूह बी का सहभागीहरूले ७७ सेकेन्डपछि मात्र एक मिनेट बितिसकेको महसुस गरे। ,टिम अर्बन एकजना प्रसिद्ध टेड (TED) वक्ता र स्व-घोषित 'ढिलो व्यक्ति' हुन्। ,उनले सन् २०१५ मा ढिलो गर्नेहरूलाई ""आफूलाई पराजित गर्ने अनौठो बानी हुन्छ"" भनेर लेखेका छन्। ,उनले त्यस्ता मानिसहरूलाई जनाउन एउटा नाम दिए: क्लिप (CLIP) त्यसको अर्थ ""सधैँ ढिलो हुने र मनस्थिति ठिक नभएका मानिसहरू"" भन्ने पनि उनले लगाए।,वास्तवमै ढिलो हुनुका अन्य धेरै कारणहरू छन् तर धेरै आफैँले आफैँमाथि थुपारेका कारणहरू हुनेगर्छन्।,जोआना सबैभन्दा कष्टकर उदाहरण भनेको विद्यालयको नतिजा  प्रतिवेदन लेख्नु रहेको बताउँछिन्।,उनी भन्छिन्, ""म कहिले पनि समयसीमाभित्र त्यो काम सम्पन्न गर्न सक्दिन। त्यसले गर्दा मलाई त्यो कामका बारेमा वास्ता छैन भने जस्तो देखिन्छ। म स्कूले प्रतिवेदनकाबारे सोचेर हप्तौँ बिताउँछु र प्रत्येक बच्चाको मूल्याङ्कनबारे विचार गर्छु। यी प्रतिवेदनहरू तयार पार्न ढिलो हुन गएपछि त्यस विषयमा मेरो सोचाइ र चिन्ता अनि चासोको विषय ओझेलमा पर्न जान्छ।"",मेलोट भन्छन्- ढिलो गर्ने केही व्यक्तिहरूमा ""धेरै चिन्ताजनक मानसिक समस्या वा न्युरोलोजिकल अवस्था हुनसक्छ।"",उदाहरणका लागि मेलोट भन्छन्, ""चिन्ता निदान भएका मानिसहरू प्रायः निश्चित परिस्थितिहरूबाट टाढा रहन्छन्।"",""कम आत्मसम्मानको भावना भएका व्यक्तिहरू उनीहरूको क्षमताको बारेमा आलोचनात्मक हुनसक्छन् जसले उनीहरूलाई आफ्नो काम जाँच गर्न थप समय लिन सक्छ।"" ,डाक्टर लिन्डा सापाडिन न्यूयोर्कमा निजी स्वास्थ्य सेवा प्रदान गर्ने मनोवैज्ञानिक हुन्। ,उनी 'हाउ टु बिट प्रोक्रास्टिनेशन इन द डिजिटल एज' की लेखक पनि हुन्। ,उनी भन्छिन् केही निरन्तरका ढिलाइ ""एकखाले अब्सेसिभ सोचसम्बन्धी समस्या""बाट आउँछ।,छोटकरीमा भन्दा आफूलाई दिएको समयसीमाभित्र कुनै काम पूरा गर्न सक्दिनँ की भन्ने डरका कारण पनि ढिलो हुन गएको हुनसक्छ। ,किनकि त्यो डरबाट कसरी बाहिर निस्कने भन्दा पनि त्यो नै डर कारण बनिदिनसक्छ त्यसलाई सामान्यत: “तर” भन्दै प्रकट गरिन्छ। ,उदाहरण दिँदै उनले भनिन्, “तपाईँले आफैँलाई भन्नसक्नुहुन्छ, ‘म त्यो कार्यक्रममा समयमै उपस्थित हुन चाहन्थेँ तर मैले के लगाउने भनेर निर्णय गर्न सकिनँ; मैले लेख लेख्न थालेँ तर मलाई डर लाग्यो कतै मेरा सहकर्मीहरूले यो राम्रो भएन पो भन्छन् कि?” ,उनी आफ्नो डरलाई हटाउन मानिसहरूले 'तर' भन्लान् की भन्ने आशङ्कालाई 'र' मा परिवर्तन गर्नुपर्ने सुझाव दिन्छिन्। ,'तर' ले विरोध र अवरोधलाई जनाउँछ; 'र' ले जोड्ने काम गर्छ। ,उनी भन्छिन्, “त्यसैले त्यसपछि आफ्नो जिम्माको काम  कम चुनौतीपूर्ण  बन्न जान्छ, र अवरोधको डर कम हुन्छ।"",डेलोन्जरले आफूलाई सधैँ ढिलो गरेको जस्तो देखिने कारणलाई पहिचान गरेर र अनुकूल बनाएर समयनिष्ठ बन्न सुरु गरिन्। ,उनले  आफूलाई सुधार गर्ने प्रयास बारम्बार असफल भएपछि मात्रै  आफ्नो बानी सुधार्न सफल भएको बताइन्। ,त्यो अनुभवपछि  मात्र उनले आफूले चाहेको कुरा परिवर्तन गर्नु नै सुधार गर्ने एक मात्र उपाय भएको चाल पाइन्। ,उनले समयमै काम सक्नु वा उपस्थित हुनुले आफूलाई भरपर्न सकिने  व्यक्तिका रूपमा स्थापित गरेको महसुस गरेको बताइन्। ,पर्खिनेहरूका लागि पनि उपाय भएको उनको कथन छ। ,उनी पर्खिनेहरूले पनि रिसाउनुको साटो “यदि एक मिनेट पनि तिमी ढिलो भयौ भने म तिमीलाई छाडेर जान्छु” भन्ने खालको कुरा गर्नुपर्ने बताउँछिन्। ,त्यस्तै कुनै काममा सँगै राखिएका सहकर्मीले ढिलो गरेमा त्यो काममा अर्को पटक सँगै राख्दिन र त्यो कुरा हाकिमले थाहा पाउँछन् भनेर पनि भन्नुपर्ने उनको तर्क छ। ,भनिन्छ नि! पुरानो बानी हत्पती  मर्दैनन् र यस लेखमा मैले उल्लेख गरेको कुराहरू त्यसैको पीडादायी उदाहरण हो। ,त्यसैले अर्को पटक म आफूलाई कसैलाई पर्खिरहनु परेको अवस्थामा पाउँदा म मेरो सोचमा विचार गर्नेछु र  त्यसलाई थोरै भए पनि परिवर्तन गर्ने प्रयास गर्नेछु। ,2023 बीबीसी। अन्य वेबसाइटका सामग्रीहरूका लागि बीबीसी जिम्मेवार छैन।, "
https://www.bbc.com/nepali/news-64717276,उनलाई चार वर्षको हुँदा म्यानेन्जाइटिज भयो। पछि रगतमा इन्फेक्सन भएर दुवै खुट्टा काट्नु पर्‍यो। ,"काठमा‍ण्डू डल्लुका ३५ वर्षीय डबल एम्प्युटि सुमित सुवाल अहिले लोकप्रिय विभिन्न व्यक्तिसँग काम गर्छन् र खासगरी उनीहरूको गितार बनाउँछन्।,“गितार बनाउन मैलै आफै सिकेको हुँ। अपाङ्गता भएपछि म कहीँ पनि जान नसक्ने भएँ। अनि मेरो काम नै गितार बजाउने र बनाउने भयो। त्यही गर्दा गर्दै यो यात्रामा जोडिएँ,“ उनले बीबीसी न्यूज नेपालीलाई बताए। ,वितग १५ वर्षदेखि गितार बनाउने पेशामा लागिरहेका सुवाल निकै लामो स‌ङ्घर्ष गरेर यहाँसम्म पुगेको बताउँछन्। ,“अरू हिँडेको देख्दा आफूलाई पनि दौडिन मन लाग्थ्यो। मन एकदम बेचैन हुँदा गाह्रो हुन्थ्यो। अनि आत्महत्याको प्रयास पनि गरेँ। अहिले पनि आफूलाई ऐनामा हेर्न मन लाग्दैन।“  ,हेर्नुस् उनीसँग कुराकानी गरेर सृजना श्रेष्ठले बनाएको यो भिडिओ।,2023 बीबीसी। अन्य वेबसाइटका सामग्रीहरूका लागि बीबीसी जिम्मेवार छैन।, "
https://www.bbc.com/nepali/articles/c4n6lqvd4l6o,दक्षिणी इटलीको समुन्द्रमा मौसम बिग्रिएर डुङ्गा डुबेपछि १२ बालबालिकासहित कम्तीमा ५९ जना आप्रवासीहरूको मृत्यु भएको छ। दुर्घटनामा परी दर्जनौँ मानिस बेपत्ता भएको आशङ्का गरिएको छ।,"कलाब्रिया क्षेत्रको तटीय सहर क्रोटोन नजिकै रोक्ने क्रममा जहाज टुक्रा टुक्रा भएको थियो। घटनापछि बाँचेका यात्रुले त्यसमा कम्तीमा १५० जना सवार रहेको बताएका छन्।,उनीहरूमध्ये धेरै आफ्नो देशभित्रको कठिन अवस्थाका कारण पलायन भइरहेको इटलीका राष्ट्रपतिले बताए।,घटनास्थलमा पुगेका आन्तरिक मन्त्री माटेओ पियानटेडोजीले ३० जना अझै बेपत्ता रहेको हुनसक्ने बताए।,इटलीको आन्सा समाचार एजेन्सीका अनुसार मृतकमध्ये केही महिनाको एउटा बच्चासमेत रहेको ठानिएको छ।,शवहरू नजिकैको समुद्र तटबाट निकालिएको थियो।,तट रक्षकले ""डुबेपछि किनारसम्म पुग्न सफल भएका"" सहित ८० जना मानिस जीवितै फेला पारेको जनाएको छ।,यद्यपि, डुङ्गा दुर्घटना हुँदा त्यसमा कति मानिस थिए भन्नेबारे यकिन सङ्ख्या स्पष्ट छैन। उद्धारकर्मीहरूले एएफपी समाचार एजेन्सीसँग उक्त डुङ्गाले ""दुई सयभन्दा बढी मानिस"" बोकेको बताएका छन्।,त्यसो हो भने अझै ६० भन्दा बढी मान्छे भेटिएका छैनन्।,केही दिनअघि टर्कीबाट प्रस्थान गरेको उक्त डुङ्गामा अफगानिस्तान, पाकिस्तान, सोमालिया र इरानका यात्रु थिए।,द्वन्द्व वा गरिबी छल्न भाग्ने थुप्रै मानिसहरू हरेक वर्ष अफ्रिका हुँदै इटली पुग्ने गरेका छन्।,प्रतिकुल मौसमका कारण चट्टानमा ठोक्किएपछि जहाज डुबेको विवरणहरू सार्वजनिक भएको छ। घटना लगत्तै समुद्रभित्र र बाहिर खोजी तथा उद्धार अभियान सुरु गरिएको छ।,सार्वजनिक भएको एउटा भिडिओको अंशमा टुक्रा टुक्रा भएको काठको भग्नावशेष समुद्री तटसम्म पुगेको देखिन्छ।,जीवितहरू रेडक्रसका कर्मचारीको सहयोगमा सिरक भित्र एकसाथ बसिरहका देखिन्छन्। दुर्घटनामा परेका कतिपयलाई अस्पताल पुर्‍याइएको छ।,""त्यहाँ त्यसअघि पनि डुङ्गा अवतरण भएका थिए तर यस्तो दुखद घटना कहिल्यै भएको थिएन,"" क्रुटोका मेयर एन्टोनियो सेरासोले राई न्यूजसँग भनेका छन्।,गत वर्ष निर्वाचित इटालीकी प्रधानमन्त्री जोर्जा मलोनीले देशमा आप्रवासीहरूको आगमन रोक्ने प्रतिबद्धता जनाएकी थिइन्। उनले घटनाप्रति ""गहिरो दुःख"" व्यक्त गरिन् र यस्तो हुनुमा तस्करहरू जिम्मेवार रहेको बताइन्।,""सुरक्षित यात्राको झुटो आशामा खरिद गरेको 'टिकट'को मूल्यसँग मानिसको जीवन साट्नु अमानवीय काम हो। सरकार यस्तो क्रम रोक्न प्रतिबद्ध छ,"" उनले एक विज्ञप्तिमा भनेकी छन्।,मेलोनीको दक्षिणपन्थी सरकारले आप्रवासीलाई इटलीको तटहरूमा पुग्न रोक्ने वाचा गरेको छ र पछिल्ला दिनहरूमा नयाँ कडा कानुनको आधारमा उद्धारसम्बन्धी नियमहरूलाई कडा बनाइएको छ।,इटालीका पूर्व अर्थमन्त्री कार्लो क्यालेन्डाले समुद्रमा कठिनाइमा परेका मानिसहरूलाई ""जस्तोसुकै मूल्य चुकाएर"" उद्धार गर्नुपर्ने तर, ""आगमनका अवैध मार्गहरू बन्द गरिनुपर्ने"" बताए।,युरोपेली आयोगकी प्रमुख उर्जुला फोनदेर लाइनले ""निर्दोष आप्रवासीहरूले ज्यान गुमाएको दुःखद घटना""का कारण आफू ""गहिरो शोकमा"" रहेको बताइन्। उनले युरोपमा आप्रवासनका चुनौतीहरूको सामना गर्न, ईयूले शरणार्थीसम्बन्धी नियमहरू सुधार गर्ने ""प्रयासहरू तीव्र बनाउनु"" महत्त्वपूर्ण भएको बताइन्।,निरीक्षण समूहका अनुसार सन् २०१४ देखि मध्य भूमध्य सागरमा डुबेर २० हजारभन्दा बढी मानिसको मृत्यु भएको वा बेपत्ता भएका छन्।,त्यहाँ खोज र उद्धार कार्य आयोजना गर्ने माइग्रेन्ट अफशोर एड स्टेसनकी निर्देशक रेजिना क्याट्राम्बोनले युरोपेली देशहरूले अप्ठेरोमा परेकाहरूलाई मद्दत गर्न एकजुट भएर काम गर्नुपर्ने बीबीसीसँग बताइन्।,उनले यस अवस्थाको ""अस्पष्ट चित्र"" को अन्त्य गर्न आह्वान गर्दै त्यसका लागि अफ्रिका र मध्यपूर्वसँग भौतिक रूपमा नजिक रहेका देशहरूले नेतृत्व लिनुपर्ने बताइन्।,2023 बीबीसी। अन्य वेबसाइटका सामग्रीहरूका लागि बीबीसी जिम्मेवार छैन।, "
https://www.bbc.com/nepali/articles/cw43v20r0dko,२०७८ सालको माघ दोस्रो साता नेपालको राष्ट्रिय जनगणना-२०७८ को प्रारम्भिक नतिजा सार्वजनिक भएको थियो। त्यति बेला राष्ट्रिय तथ्याङ्क कार्यालयले छ महिनाभित्र जनगणनाको अन्तिम प्रतिवेदन प्रकाशन गर्ने योजना रहेको बताएको थियो।,"“जनगणनाले राष्ट्रिय आवधिक विकास लक्ष्य तथा दिगो विकास लक्ष्यका अनुगमन र मूल्याङ्कनसँग सम्बन्धित केही सामाजिक, जनसाङ्ख्यिक र आर्थिक सूचकहरूको लागि सूचना प्रदान गर्ने” कार्यालयको निचोड छ।,तर, एक वर्षभन्दा बढी समय बित्दा पनि जनगणनाको परिणाम सार्वजनिक भएको छैन। यसरी तोकिएको समयमै नतिजा सार्वजनिक नहुनुमा देशको राजनीतिक घटनाक्रमसँगै जात, धर्म र भाषासम्बन्धी अन्योल रहेको अधिकारीहरूले बताएका छन्।,जनगणनाबाट प्राप्त तथ्याङ्कहरूमध्ये ८० प्रतिशत प्रकाशनको लागि तयारी अवस्थामा रहेको जानकारी दिन्छन् कार्यालयका सह-सचिव हेमराज रेग्मी। ,तर, “जात, धर्म र भाषाजस्ता सामाजिक विषयमा देखिएको अन्योलका कारण तीबारे तथ्याङ्क तयार भए पनि सार्वजनिक गर्नु अघि विभिन्न कुरा स्पष्ट पार्नुपर्ने भएकाले तत्काल सार्वजनिक नगरिने” उनले बीबीसीलाई बताए।,“केही ठाउँमा पहिले नसमेटिएका जात, धर्म र भाषा टिपोट भएका छन्। उदाहरणका लागि: झापाको स्थानीयवासीले ‘म झापाली भाषा बोल्छु’ भनेका छन्। अब ती मानिसले भनेजस्तै ‘झापाली’लाई भाषा ठहर गर्ने कि नगर्ने त?,” उनले अन्योलबारे प्रस्ट पार्न उदाहरण पेस गरे।,“यस्तै खालका समस्या जात र धर्मबारे पनि देखिएको छ,” उनले भने।,गणनाको तथ्याङ्क त्रुटिरहित होस् भन्ने हेतुले समिति गठन गरी विज्ञको सुझाव लिएर मात्र उल्लेखित विषयबारे निर्णय गरिने बताइएको छ। त्यसका लागि मूल प्रतिवेदन प्रकाशन भएपछिको दुईदेखि तीन महिना लाग्ने अनुमान गरिएको छ।,राष्ट्रिय जनगणना २०६८ का अनुसार नेपालमा हिन्दू धर्मका अतिरिक्त नौवटा अन्य धर्मका अनुयायीहरू छन्। तीमध्ये सिख धर्मावलम्बीहरूको जनसङ्ख्या सबैभन्दा थोरै सानो र घट्ने क्रममा छ। अघिल्लो जनगणनामा नेपाली सिखहरूको जनसङ्ख्या ६०९ मात्र थियो।,अहिले ती बाहेक अन्य धर्म अवलम्बन गर्नेहरू पनि देखिएका हुन्।,गत माघ महिनामा प्रतिनिधिसभा सदस्यहरूमध्ये दुई दर्जनभन्दा बढीले १३ भाषामा शपथ लिएका थिए।,मातृभाषामा शपथ लिन पाउने संवैधानिक अधिकारको उपयोग गर्दै कतिपय सांसदले आफ्नै भाषामा शपथ लिए।,नेपालीबाहेक मैथिली, भोजपुरी, तामाङ, थारू, उर्दू, कोयू, नेपाल भाषा, नेपाली खस, अवधी, मधेशी, सन्थाल र संस्कृत भाषामा सांसदहरूले शपथ लिएका हुन्। ,तर, सीके राउत नेतृत्वको जनमत पार्टीका तीनजना सांसदले नेपालमा यसअघि चर्चा नभएको मधेशी भाषामा शपथ लिएका थिए।,मधेशी भाषा के हो भन्ने जिज्ञासामा उक्त पार्टीकी सांसद अनिता देवी साहले बीबीसीसँग भनेकी थिइन्- “मधेशी भाषालाई हाम्रोमा फरक भाषाको रूपमा नछुट्ट्याएको भए पनि मधेशका २२ जिल्लामा सबैभन्दा बढी बोलिने मधेशी भाषा नै हो।“,यसका अतिरिक्त विभिन्न नाम दिइएका भाषाहरू टिपोट भएको तथ्याङ्क कार्यालयले जनाएको छ।,गत भदौ २३ गते तथ्याङ्क कार्यालयले “ढिलोमा पुस पहिलो हप्तासम्ममा अन्तिम प्रतिवेदन सार्वजनिक गरिने” जनाएको थियो। विशेष एपमार्फत् तथ्याङ्क सार्वजनिक गर्ने बताइए पनि त्यसो हुन सकेन।,यसै वर्ष भएका स्थानीय तह र सङ्घीय चुनावका कारण जनगणनाको नतिजा प्रकाशनमा ढिलाइ भएको जानकारहरू बताउँछन्। अहिले फागुन २५ मा हुने राष्ट्रपति निर्वाचनको प्रक्रियाका कारण प्रतिवेदन प्रकाशन हुनमा थप समय लाग्ने देखिएको अधिकारीहरूले बताएका छन्।,संविधान तथा राष्ट्रपति तथा उपराष्ट्रपति निर्वाचनसम्बन्धी कानुनअनुसार मतभार निकाल्न नेपालको ताजा जनगणनाको नतिजा आवश्यक पर्छ।,यस्तो मतभार निकाल्न पाँच वर्षअघिको राष्ट्रपति तथा उपराष्ट्रपतिको निर्वाचनमा विसं २०६८ सालको जनगणनालाई आधार मानिएको थियो। यस वर्ष पनि सोही तथ्याङ्कलाई आधार बनाएर मतभार निकाल्नु पर्ने देखिएको छ।,निर्वाचन आयोगका प्रवक्ता शालिग्राम शर्मा पौडेलले यसअघि बीबीसीसँग भनेका थिए, “२०७८ सालको जनगणनाको नतिजा आयोगलाई आएको छैन। मतदाता नामावली सङ्कलन गर्दासम्म नतिजा आयो भने आयोगले निर्णय गरेर विचार गर्न सक्छ। नत्र २०६८ सालकै जनगणनाका आधारमा निर्वाचन हुन्छ।”,पहिलेदेखि नै राष्ट्रिय जनगणनाको तथ्याङ्क प्रधानमन्त्रीले सार्वजनिक गर्ने प्रचलन छ। तर, यस पटक प्रधानमन्त्री पुष्पकमल दाहाल प्रचण्डको व्यस्तताका कारण समेत प्रतिवेदन सार्वजनिक गर्न ढिला भएको बताउँछन् सहसचिव रेग्मी।,उनले भने,”प्रधानमन्त्रीले समय उपलब्ध नगराएका कारण नै तयारी अवस्थामा रहेको तथ्याङ्क सार्वजनिक नगरिएको हो। उहाँ व्यस्त भएर समय दिन सक्नु भएको छैन।“,प्रधानमन्त्री प्रचण्ड अहिले राष्ट्रपति चुनावका लागि विभिन्न दलका नेताहरूसँगको भेटघाट र छलफलमा व्यस्त रहेको विवरणहरू सार्वजनिक भएका छन्।,रेग्मीका अनुसार तथ्याङ्क प्रकाशन नगर्दा योजना आयोग, स्थानीय सरकारहरू, केन्द्र सरकार, वित्त आयोग, समग्र बजेट निर्माण प्रक्रियालगायतलाई असर पर्न सक्छ।,“राष्ट्रिय स्तरमा योजना बनाउन र प्रतिवेदन तयार गर्न कठिन भएको देखिन्छ,” उनले भने।  ,राष्ट्रिय योजना आयोगका सहसचिव राजेन्द्रकुमार पौडेलका अनुसार “आवधिक योजनका र दिगो विकास लक्ष्य”को प्रतिवेदन तयार गर्न जनगणनाको तथ्याङ्क आवश्यक पर्छ। तर, तत्काल कुनै पनि निकायले जनगणनाको नयाँ नतिजा नखोजेकाले ठूलो प्रभाव नपरेको उनी बताउँछन्।,“जनगणना भनेको तालिका अनुरूप हुने काम हो। त्यसैले प्रक्रियामा केही ढिलाइ भएको हुनसक्छ। हामी नयाँ योजना बनाउने क्रममा छौँ, नयाँ बजेट बनाउनुअघि अर्थात् चैतभित्रमा तथ्याङ्क आएदेखि काम गर्न सजिलो हुन्थ्यो,” उनले भने।,जनगणनाको नतिजा देशको सबैभन्दा ठूलो तथ्याङ्क भएकाले सारकारी निकाय, दातृ निकाय, राष्ट्र ब्याङ्क र अन्य थिङ्क ट्याङ्कहरूमा यसले महत्त्वपूर्ण अर्थ राख्ने उनको विचार छ।,तथ्याङ्कमा देखिने कोभिडको प्रभाव, अहिलेको बसाई सराइको प्रवृत्ति र आम मानिसको जीवनस्तरको परिवर्तन निकै महत्त्वपूर्ण हुने पौडेलले बताए।,नेपालको राष्ट्रिय जनगणना-२०७८ को तथ्याङ्कअनुसार देशको कुल जनसङ्ख्या दुई करोड ९१ लाख ९२ हजार ४८० छ। देशभरि महिलाको सङ्ख्या एक करोड ४९ लाख एक हजार १६९ रहेको छ भने पुरुषको सङ्ख्या एक करोड ४२ लाख ९१ हजार ३११ रहेको छ।,तुलनात्मक रूपमा जनसङ्ख्या वृद्धिदर घटेको छ।,त्यस्तै जनघनत्व १९८ जना प्रतिवर्गकिलोमिटर रहेको तथ्याङ्क छ। एक दशकअघि नेपालमा जनघनत्व १८१ जना प्रतिवर्गकिलोमिटर थियो।,सार्वजनिक तथ्याङ्कअनुसार विदेशमा रहेका नेपालीको सङ्ख्या २१ लाख ६९ हजार ४७८ छ।,तथ्याङ्क कार्यालयका सहसचिव हेमराज रेग्मीका अनुसार अपाङ्गता भएकाहरूको र यसअघि राष्ट्रिय जनगणनामा नसमेटिएको लैङ्गिक तथा यौनिक अल्पसङ्ख्यकहरूबारे तथ्याङ्क तयारी अवस्थामा छ।,2023 बीबीसी। अन्य वेबसाइटका सामग्रीहरूका लागि बीबीसी जिम्मेवार छैन।, "
https://www.bbc.com/nepali/news-64703828,निकोला टेस्लाको आविष्कारले यी शब्दलाई तपाईँले पढिरहनुभएको उपकरणसम्म पुर्‍याउन मद्दत गरेको छ।,"''म टेस्लालाई विद्युत् वा विश्वव्यापी सञ्चारको आविष्कारकका रूपमा मात्र हेर्दिन,'' इतिहासकार तथा चलचित्र निर्माता माइकल क्राउजले बीबीसीलाई भने, ''उनको विचार आफ्नो समयभन्दा अगाडिका  थिए। उनी एक दूरदर्शी व्यक्ति थिए जसले मानवजातिको विकासमा योगदान पुर्‍याए।'',तर सन् १८९० को दशकको उत्तरार्द्धमा टेस्लाले 'ओसिलेटिङ्  ट्रान्सफर्मर' सार्वजनिक गर्न न्यूयोर्कको कोलम्बिया कलेजस्थित मञ्चमा चम्किलो ट्युबहरू बोकेर हिँड्दा विश्व धेरै हदसम्म अन्धकारमै थियो।,''बिजुली भविष्यको कुरा थियो र धेरै मानिसहरू त्यो हेर्नका लागि प्रदर्शन गरेर राखिएको स्थानमा पुग्नुपर्थ्यो,'' इतिहासकार इवान रिस मोरुजले आफ्नो किताब 'निकोला टेस्ला एन्ड इलेक्ट्रिकल फ्युचर' मा लेखेका छन्।   ,तर त्यो अवस्था छिट्टै परिवर्तन हुने क्रममा थियो।,निकोला टेस्लाको जन्म सन् १८५६मा अस्ट्रिअन ह्याप्सबर्ग साम्राज्यमा  (उनका परिवार सर्बियाका नागरिक भए पनि स्मीलजनस्थित उनको गाउँ हाल क्रोएशियामा छ) भएको थियो।,सन् १८८४मा उनी प्रख्यात आविष्कारक तथा व्यवसायी टमस एडिसनसँग काम गर्नका लागि अमेरिका पुगेका थिए। ''उनी प्राचीन संसारबाट आएका थिए र आधुनिक समयका नायक मध्ये एक भए,'' क्राउज बताउँछन्। ,प्यारीसमा निकोला टेस्ला,अर्का आत्मवृत्तान्त लेखक इनेज ह्विटेकर हन्टका अनुसार अमेरिका पुग्दा उनीसँग निकै कम पैसा अनि उड्ने उपकरणका लागि आवश्यक पर्ने हिसाबकिताब थियो।,तर त्यो टेस्लालाइ प्रसिद्ध बनाउने उड्ने उपकरण भने थिएन। वर्षौँ देखि उनी 'अल्टर्नेटिङ करेन्ट मोटर्स'लाई अझ सबल बनाउने काम गरिरहेका थिए।  ,पुरै संसार विकसित हुँदै थियो र थप ऊर्जाको आवश्यकता थियो जस कारण बत्ती बाल्नका लागि आवश्यक उपकरणहरूमा विद्युत् उत्पादन गरी प्रसारण गर्नका लागि सबैभन्दा प्रभावकारी तरिकाको खोजी गर्ने दौड सुरु भएको थियो।,''विद्युतीय प्रसारणका दुई प्रतिस्पर्धी प्रणालीहरू थिए,"" मोरुजले बीबीसीलाई भने।,विद्युत् प्रसारणका लागि 'अल्टर्नेटिङ करेन्ट' (एसी) वा 'डाइरेक्ट करेन्ट' (डीसी) कुन प्रणाली स्थापित गर्ने भन्ने विषयमा अमेरिकी उद्यमी तथा इन्जिनियर जोर्ज वेस्टीङहाउस र टेस्लाका हाकिम टमस एडिसनबीच प्रतिस्पर्धा थियो।,टमस एडिसनको कम्पनीले 'डाइरेक्ट करेन्ट'मा लगानी गरिरहेको थियो जुन छोटो दुरीमा, निश्चित भोल्टेजमा एउटा दिशामा मात्रै प्रवाह हुन्छ।,सन् १८९९मा आफूले आविष्कार गरेको ''म्याग्निफाइङ ट्रान्समिटर'' सँग निकोलस टेस्ला,तर 'अल्टर्नेटिङ करेन्ट' धेरै दिशाहरूमा प्रवाह हुन्छ, लामो दूरीमा पुग्न सक्छ र यसमा भोल्टेज बढाउन वा घटाउन मिल्छ। लामो दूरीसम्म पुर्‍याउन सकिने हुँदा यो प्रणालीमार्फत धेरै ठाउँहरूमा विद्युत् पुर्‍याउन सकिन्छ।,''यो घोडा र बग्गीलाई जेट विमानसँग तुलना गरे जस्तै हो,'' टेस्लाको आत्मवृत्तान्त लेखक मार्क साइफरले बीबीसीको एक कार्यक्रममा भने।,न्यूयोर्क पुग्दा टेस्लाको खल्तीमा पहिले नै 'जेट विमान' थियो। युरोपमा काम गर्दा उनले एसीबारे प्रयोगहरू गरिरहेका थिए र सन् १८८३मा आफ्नो पहिलो 'इन्डक्सन मोटर'  तयार पारिसकेका थिए।,बेलग्रेडमा उनको सङ्ग्रहालय खोलिएको छ,तर एडिसनले डीसी करेन्ट प्रसारणमा जोड दिएपछि उनीहरू छुट्टिए र वेस्टीङहाउसले टेस्लाको एसी ट्रान्सफर्मर र मोटरको सर्वाधिकार, पेटेन्ट, किने।,टेस्लाको डिजाइन मितव्ययी रूपमा लामो दूरीसम्म विद्युत् प्रवाह गर्न सक्षम थियो र यो प्रणाली अहिले पनि प्रयोगमा छ।,''हामीले अहिले पनि 'अल्टरनेटिङ करेन्ट' प्रयोग गरिरहेका छौँ र विद्युतीय ऊर्जा उत्पादन अनि प्रसारण प्रणाली अझै पनि टेस्लाको विचारमा आधारित छ,'' बेलग्रेडस्थित निकोला टेस्ला सङ्ग्रहालयका संरक्षक  आइभाना जोरिकले बीबीसीसँग भनिन्।,वास्तवमै, टेस्लाको प्रणाली अझै पनि विद्युतीय ऊर्जाको उत्पादन, प्रसारण र वितरणको लागि अग्रणी विधि हो र आजका धेरै विद्युतीय उपकरणहरू उनको अन्य आविष्कारमा निर्भर छन्।,न्यूयोर्कमा टेस्लाको प्रतिमा,''त्यस बेला 'इन्डक्सन मोटर'हरू निकै नवीन थिए र अहिले पनि उद्योग र कैयौँ घरेलु उपकरणहरूमा यसको प्रयोग हुन्छ। विद्युतीय कारहरूमा पनि यसको प्रयोग हुन्छ,'' जोरिकले भने।,उनले सन् १८९१मा तार बिना बिजुली प्रसारण गर्ने प्रयासमा टेस्ला 'कोइल' विकाश गरे। हाल यो प्रविधि रेडिओ, टेलिभिजन अनि अन्य विद्युतीय उपकरणमा प्रयोग हुन्छ।,दुई वर्ष पछि टेस्ला र वेस्टीङहाउसले शिकागोमा भएको 'युरोपियन डिस्कभरि अफ अमेरिका' को ४००औ वर्षगाँठ समारोहका सन्दर्भमा आयोजना गरिएको विशाल प्रदर्शनी 'वर्ल्डस् कोलम्बिअन एकस्पोजिसन' मा उज्यालो पार्ने जिम्मा लिन सफल भए। र टेस्ला प्रख्यात बने।,''जब मानिसहरूले ती आविष्कारको शक्ति चाल पाए टेस्लाले नायग्रा फल्समा विद्युत् आयोजना निर्माण गर्ने जिम्मा पाए,'' जोरिकले भने। त्यो विश्वको पहिलो जलविद्युत आयोजना थियो र उक्त पूर्वाधार निर्माणमा प्रयोग गरिएका १३ वटा पेटेन्ट मध्ये ९ वटा टेस्लाको थियो।,लगत्तै उनले आफ्नै प्रयोगशाला निर्माण गरे र ताररहित सञ्चार अनि ऊर्जा प्रसारणको क्षेत्रमा प्रयोगहरू गर्न थाले।,पुरा विश्व तारको प्रयोग गरी सन्देश आदान प्रदान गर्ने कुरामा भर पर्दै गर्दा टेस्लाले ताररहित सिग्नल प्रसारणमा प्रयोगहरू गर्न थाले।,तर ती सबै प्रयोगका लागि उनलाई लगानीको आवश्यकता थियो जुन उनले सन् १८९०को सुरुवाततिर अमेरिकी लगानीकर्ता जेपी मोर्गनबाट प्राप्त गर्न सफल भए। र लङ्ग आइल्यान्डमा तारबिनाको विश्व प्रसारण 'टावर' निर्माण गर्न सुरु गरे। ,उनको महान् लक्ष्य विश्वव्यापी सञ्चार प्रदान गर्नु थियो - एक तार रहित प्रणाली जसले तत्काल विश्वव्यापी भिडियो र भोइस सञ्चार गर्न सकिने बनाउँथ्यो, जहाँ सूचना जो कोहीलाई जहाँकहीँ उपलब्ध हुने थियो।,तर मोर्गनले आफ्नो लगानी फिर्ता लिए।,टेस्लाको प्रयोगशाला,""दुर्भाग्यवश, उनको सबैभन्दा ठूलो सपना, मानिसहरूलाई बिजुली र सञ्चार प्रणाली उपलब्ध गराउने अन्तर्राष्ट्रिय प्रणालीले काम गरेन किनभने उनी त्यो चरणसम्म पुगिसकेका थिएनन् वा प्रविधि उपलब्ध थिएन,"" क्राउज भन्छन्। ,टेस्लाले विभिन्न परियोजनाहरूमा काम गर्न जारी राखे। तर प्रायः उनीसँग लगानीको अभाव हुन्थ्यो जसकारण उनका धेरै योजना टिपोटमै सीमित हुन्थे किनभने उनले विज्ञान र इन्जिनियरिङ धेरै मानिसहरूलाई संलग्न गर्दै अत्यधिक सहकार्य गर्नुपर्ने प्रक्रियाहरू हुन् भन्ने कुरा बुझ्न सकेनन्।, सन् १९४३मा न्यूयोर्कस्थित एक होटेलको कोठामा टेस्लाको मृत्यु भयो जहाँ उनले आफ्नो जीवनको अन्तिम दशकमा अधिकांश समय बिताएका थिए।,''सन् १९५१मा भतिजाको सहयोगमा उनको सरसामान सर्बियाको बेलग्रेड पुर्‍याइयो,'' जोरिकले भने।,त्यसको चार वर्षपछि बेलग्रेडमा निकोला टेस्ला सङ्ग्रहालय सञ्चालनमा आयो जहाँ अझै पनि बर्सेनि हजारौँ मानिस पुग्छन्।,निकोला टेस्ला सङ्ग्रहालय,टेस्लाका १६०,००० दस्ताबेज, योजनाहरू, चित्र अनि तस्बिरहरू राखिएकोले सयौँको सङ्ख्यामा त्यहाँ अध्येयताहरू पनि पुग्छन्।,टेस्लाको अभिलेखहरू अनलाइन मार्फत पहुँचयोग्य भए पनि उनका धेरै व्यक्तिगत सामानहरू सङ्ग्रहालयमा पर्याप्त प्रदर्शनीस्थल नभएकाले दराजहरूमा राखिएका छन्।,""हामीले हाल टेस्लाको ओछ्यान, फ्रिज, दराज, उनका १३ वटा सुट, ७५ वटा टाई अनि ४० जोडा पन्जा सहित अन्य सामाग्री राखेका छौँ जोरिकले भने। ""हामी आशा गर्छौँ कि हामीले ठूलो ठाउँ पाएपछि ती प्रदर्शनमा राख्न सक्षम हुनेछौँ।"",सन् १९५६मा सङ्ग्रहालय सर्वसाधारणका लागि खुला गरिएको एक वर्षपछि चुम्बकीय क्षेत्र अर्थात 'म्याग्नेटिक फिल्ड'को शक्ति मापन गर्ने एकाइलाई टेस्लाको नामबाट नामकरण गरिएको थियो। ,सङ्ग्रहालयमा राखिएका निकोला टेस्लाका सामान,सर्बियामा सडक, विद्यालय अनि विमानस्थलमा टेस्लाको नाम राखिएको छ भने सर्बिया र क्रोएशियाका नोट अनि सिक्कामा उनको तस्बिर छापिएको छ।,अमेरिकाको एक प्रसिद्ध सवारीसाधन उत्पादकले पनि टेस्ला नाम राखेको छ र सन् २०१८मा स्पेस एक्सले फाल्कन रकेटमा राखेर 'टेस्ला रोड्सटर' कार मङ्गल ग्रहमा पुग्ने गरी प्रक्षेपण गरेको छ।,तर हाम्रो भविष्यबारे टेस्लाले के सोच्ने थिए होला त?   ,""मलाई लाग्छ कि टेस्लाले आजको मानवता भविष्य र त्यसले ल्याउन सक्ने समस्याहरूमा भन्दा आराममा केन्द्रित छ भन्ने थिए,"" जोरिकले भने। ,2023 बीबीसी। अन्य वेबसाइटका सामग्रीहरूका लागि बीबीसी जिम्मेवार छैन।, "
https://www.bbc.com/nepali/articles/cv23dgl5n28o,राष्ट्रपति निर्वाचन अन्तर्गत शनिवार नेपाली कांग्रेस र नेकपा एमालेले भावी राष्ट्रपति पदमा दाबी गर्दै मनोनयन दर्ता गराएका छन्।,"गणतन्त्र स्थापना भएयता नेपालमा दुई जना राष्ट्रपति निर्वाचित भएका छन्,निर्वाचन आयोगले तोकेको अपराह्न तीन बजेसम्मको समय सीमा भित्र नेपाली कांग्रेसका वरिष्ठ नेता रामचन्द्र पौडेल र नेकपा एमालेका उपाध्यक्ष सुवासचन्द्र नेम्वाङको उम्मेदवारी परेको हो।,राष्ट्राध्यक्षका लागि हुने निर्वाचनले झन्डै दुई महिनाअघि निर्माण भएको वर्तमान सत्ता गठबन्धनको भविष्य सङ्कटतर्फ धकेलिदिएको कतिपय विश्लेषकहरूले टिप्पणी गरिरहेका छन्।,नेपाली कांग्रेसका उम्मेदवारलाई सघाउने निर्णय प्रधानमन्त्री प्रचण्डको दल नेकपा माओवादी केन्द्रले लिए लगत्तै राष्ट्रिय प्रजातन्त्र पार्टीले सरकारलाई दिएको समर्थन फिर्ता लिने निर्णय गरेको छ।,उक्त दल सरकारबाट पनि बाहिरिएको छ। यसअघि राष्ट्रिय स्वतन्त्र पार्टी पनि सरकारबाट बाहिरिएको थियो। तर उसले प्रधानमन्त्रीलाई दिएको समर्थन भने कायमै राखेको छ।,एमालेले सरकारलाई दिएको समर्थन फिर्ता लिएको छैन तर भावी राष्ट्रपतिको उम्मेदवार चयन गर्नुअघि कतिपय नेताहरूले माओवादीसँगको सहकार्य सकिएको टिप्पणी गरेका छन्।,सामाजिक सञ्जाल फेसबुकमा एमालेका नेता गोकुल बास्कोटाले सरकारमा ‘कथित वामपन्थी सहकार्य’ समाप्त भएको भन्दै एमाले अब आफ्नै लयमा अघि बढ्नुपर्ने टिप्पणी गरेका छन्।,एमाले अध्यक्ष केपी ओलीले प्रचण्डलाई प्रधानमन्त्रीमा समर्थन गर्दा आफ्नो दललाई राष्ट्रपति दिने सहमति भएको भन्दै त्यसलाई कार्यान्वयन गरिने विश्वास व्यक्त गरेका छन्।,राष्ट्रपति चुनावको परिणामले प्रचण्ड-ओली गठबन्धनको भविष्य निर्क्यौल गर्ने ठानिएको छ,निर्वाचन आयोगले राष्ट्रपति पदका उम्मेदवारहरूको मनोनयन दर्ता गर्ने समय शनिवार १० बजेदेखि ३ बजेसम्मका लागि तय गरेको थियो।,उक्त अवधिमा मनोनयन पत्र दर्ता भएका उम्मेदवारहरूको सूची शनिवार नै प्रकाशित गरिँदैछ।,शुक्रवार आयोगले राष्ट्रपति चुनावका मतदाताहरूको अन्तिम नामावली प्रकाशित गरेको थियो।,राष्ट्रिय सभा र प्रतिनिधिसभाका गरी ३३२ जना र प्रदेश सभाका ५५० जना सदस्य राष्ट्रपति पदका लागि मतदाता सूचीमा रहेका छन्। ,उम्मेदवारको विरुद्धमा उजुरी दिन १४ गते र त्यसबारेमा जाँचबुझ गरी निर्णय गर्नका लागि १५ गते सम्मको समय तोकिएको छ। ,त्यसपछि प्रकाशित हुने उम्मेदवारहरूको नामावलीबाट कसैले नाम फिर्ता लिन चाहेको खण्डमा फागुन १६ गते समय दिइएको छ। त्यही दिन उम्मेदवारहरूको अन्तिम नामावली पनि प्रकाशित गरिनेछ। ,मतदान गर्नका लागि भने फागुन २५ गते १० बजेदेखि ३ बजेसम्मको समय तय गरिएको छ। ,मतदान सम्पन्न भएको केही घण्टाभित्रै परिणाम सार्वजनिक गर्ने लक्ष्य आफूहरूको भएको निर्वाचन आयोगका प्रवक्ता शालिग्राम शर्मा पौडेलले बताए। ,निर्वाचन आयोगले राष्ट्रपति चुनावका लागि नयाँ बानेश्वरस्थित संसद् भवनमा निर्वाचन कार्यालय स्थापना गरेको छ। ,प्रतिनिधिसभा र सातवटै प्रदेशसभाका सदस्यले त्यहाँ आएर फागुन २५ गते मतदान गर्नेछन्। ,कानुनले निर्वाचन अधिकृतको प्रत्यक्ष रेखदेखमा राष्ट्रपति र उपराष्ट्रपति पदको निर्वाचन गराउनुपर्ने व्यवस्था गरेकाले सबै प्रदेशसभा सदस्य पनि भोट खसाल्न काठमाण्डू आउने प्रवक्ता पौडेलले बताए। ,राष्ट्रपति विद्यादेवी भण्डारीको कार्यकाल आगामी फागुन २८ गते र उपराष्ट्रपति नन्दबहादुर पुनको कार्यकाल चैत ३ गते सकिँदैछ।,संविधानअनुसार नेपालको राष्ट्रप्रमुखका रूपमा राष्ट्रपति रहन्छन्। राष्ट्रपतिको अनुपस्थितिमा राष्ट्रपतिको कार्यभारसमेत सम्हाल्ने जिम्मेवारी उपराष्ट्रपतिले पाउँछन्।,संविधान तथा राष्ट्रपति तथा उपराष्ट्रपति निर्वाचनसम्बन्धी कानुनअनुसार मतभार निकाल्न नेपालको ताजा जनगणनाको नतिजा आवश्यक पर्छ।,राष्ट्रपतिको निर्वाचन गराउने संवैधानिक जिम्मेवारी निर्वाचन आयोगको हो ,पछिल्लो जनगणनाको अन्तिम विवरण सरकारलाई बुझाउन बाँकी नै रहेको भन्दै यसपाली विसं २०६८ सालको जनगणनालाई नै आधार बनाइएको छ। ,अहिले सङ्घीय संसद्का सदस्यको मतभार ७९ र प्रदेशसभा सदस्यको मतभार ४८ रहेको छ।,संविधानअनुसार सङ्घीय र प्रदेशसभातर्फका तत्काल कायम रहेका कुल सदस्य सङ्ख्याको बहुमत अर्थात् ५० प्रतिशत मत ल्याउने व्यक्ति राष्ट्रपति निर्वाचित हुनेछ।,यदि पहिलो निर्वाचनमा कसैले ५० प्रतिशत मत नल्याए सबैभन्दा बढी मत प्राप्त गर्ने दुई उम्मेदवारबीच पुनः प्रतिस्पर्धा हुन्छ र बहुमत ल्याउने व्यक्ति राष्ट्रपति बन्छन्।,दोस्रो निर्वाचनमा पनि ५० प्रतिशत कसैले ल्याउन नसकेमा पुनः मतदान हुनेछ र त्यसमा कुल सदर मतको सबैभन्दा बढी मत प्राप्त गर्ने व्यक्ति राष्ट्रपति हुनेछ।,सबैभन्दा ठूलो दल नेपाली कांग्रेस र दोस्रो ठूलो दल नेकपा एमालेबीच लगभग १ हजार मतभारको अन्तर रहेको आँकडाहरूले देखाउँछ। ,निर्वाचन, मनोनयन वा नियुक्ति हुने राजनीतिक पदमा बहाल रहेका व्यक्ति राष्ट्रपति निर्वाचित भएमा निजको त्यस्तो पद स्वतः रिक्त हुने संवैधानिक व्यवस्था छ।,राष्ट्रपति निर्वाचनका क्रममा उम्मेदवारी दर्ता गर्दा उम्मेदवारको पाँचजना प्रस्तावक र पाँचजना समर्थक हुनुपर्ने व्यवस्था छ।,त्यस्ता प्रस्तावक र समर्थकको नाम मतदाता नामावलीमा भने हुनुपर्नेछ।,संविधानको धारा ६४ मा कस्तो व्यक्ति नेपालको राष्ट्रपति बन्न हुन सक्छ भन्ने योग्यता तोकिएको छ। उक्त धाराअनुसार सङ्घीय संसद्को सदस्य हुन योग्य भएको व्यक्ति राष्ट्रपति हुन सक्छ।,राष्ट्रपति हुनका लागि ४५ वर्ष उमेर पूरा भएको नेपाली नागरिक हुनुपर्छ। कुनै कानुनले अयोग्य ठहर नगरेको व्यक्ति मात्र नेपालको राष्ट्रपति हुनसक्छ।,यद्यपि योग्यता पुगे पनि नेपालको संविधानअनुसार दुई पटक राष्ट्रपति भइसकेको व्यक्ति तेस्रो पटक राष्ट्रपतिको उम्मेदवार बन्न पाउँदैन।,उपराष्ट्रपतिका हकमा पनि सोही योग्यता लागु हुने संविधानको धारा ६९ मा व्यवस्था छ। संविधानको धारा ७० ले राष्ट्रपति र उपराष्ट्रपति फरकफरक लिङ्ग वा समुदायको हुने व्यवस्था गरेको छ।,त्यसको अर्थ महिला राष्ट्रपति भए पुरुष उपराष्ट्रपति वा पुरुष राष्ट्रपति भए महिला उपराष्ट्रपति हुनुपर्छ। समुदायका हकमा नेपालको जातीय समुदाय अनुसार फरकफरक समूहको हुनुपर्छ।,त्यस्ता समुदायलाई राष्ट्रपति तथा उपराष्ट्रपति निर्वाचनसम्बन्धी कानुनले समुदायका रूपमा दलित, आदिवासी जनजाति, खस आर्य, मधेसी, थारू वा मुस्लिम समुदाय रहेको व्याख्या गरिएको छ।,उक्त प्रावधान लागु भएको प्रत्याभूति गर्नका लागि नेपालमा राष्ट्रपति र उपराष्ट्रपतिको निर्वाचन फरकफरक समय गर्ने अभ्यास छ। ,निर्वाचन आयोगले उपराष्ट्रपति पदको चुनाव चैत्र ३ गते गर्ने गरी निर्वाचन कार्यक्रम सार्वजनिक गरिसकेको छ। ,नेपालको संविधानको धारा २८९ ले राष्ट्रपति र उपराष्ट्रपतिसहित सङ्घीय र प्रदेशतर्फका उच्च पदहरूमा वंशजका आधारमा नेपालको नागरिकता पाएका व्यक्ति मात्र उम्मेदवार हुन पाउने व्यवस्था गरेको छ।,प्रधानन्यायाधीश, प्रतिनिधिसभाका सभामुख, राष्ट्रियसभाका अध्यक्ष, प्रदेश प्रमुख, मुख्यमन्त्री, प्रदेशसभाका सभामुख र सुरक्षा निकायका प्रमुख पदमा पनि निर्वाचित, मनोनीत वा नियुक्ति हुन वंशजको आधारमा नेपालको नागरिकता प्राप्त गरेको हुनुपर्ने व्यवस्था उक्त धारामा गरिएको छ।,राष्ट्रपति हुनका लागि कुनै गाउँपालिका वा नगरपालिकाको अन्तिम मतदाता नामावलीमा नाम समावेश भएको र कुनै लाभको पदमा नरहेको हुनुपर्ने व्यवस्था पनि छ।,लाभको पद भन्नाले निर्वाचन वा मनोनयनद्वारा पूर्ति गरिने राजनीतिक पद बाहेक सरकारी कोषबाट पारिश्रमिक वा आर्थिक सुविधा पाउने पदलाई मानिएको छ। ,नेपालको पहिलो राष्ट्रपति डाक्टर रामवरण यादव संविधान जारी नभएसम्म उक्त पदमा थिए,नेपालमा २०६२/२०६३ को जनआन्दोलनपछि भएको राजनीतिक परिवर्तनका क्रममा गणतन्त्रात्मक शासन व्यवस्था अङ्गीकार गरिएको थियो। ,संविधानसभाको पहिलो बैठकले रामवरण यादवलाई पहिलो राष्ट्रपतिका रूपमा निर्वाचित गरेको थियो। ,दोस्रो संविधानसभाले नयाँ संविधान जारी गरेपछि यादव राष्ट्रपतिबाट बिदा भएका थिए। ,गणतन्त्र नेपालको दोस्रो राष्ट्रपति विद्यादेवी भण्डारी संविधानसभाले नयाँ संविधान जारी गरेपछि निर्वाचित भएकी पहिलो राष्ट्राध्यक्ष हुन्। ,विक्रम सम्वत २०७२ सालको कार्तिकमा उनी राष्ट्रपति निर्वाचित भएकी थिइन्। ,नेपालको पहिलो महिला राष्ट्रप्रमुख रहेकी उनी विक्रम सम्वत २०७४ फागुनमा दोस्रो कार्यकालका लागि चुनिएकी थिइन्। ,दुवै राष्ट्रपतिहरू आफ्नो कार्यकालमा कैयौँ राजनीतिक र क्षेत्राधिकारसम्बन्धी विवादहरूमा तानिएका थिए। ,2023 बीबीसी। अन्य वेबसाइटका सामग्रीहरूका लागि बीबीसी जिम्मेवार छैन।, "
