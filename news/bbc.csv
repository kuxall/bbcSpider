link,summaries
https://www.bbc.com/nepali/articles/cqevz34n6ryo,नेपाली बजारमा अहिले प्रतिगोटा अण्डाको मूल्य २० रुपैयाँ तिर्नुपरेको उपभोक्ताले गुनासो गरेका छन्। काठमाण्डूको ठहिटीमा बस्ने मनोज साहले बिहीवार मध्यम आकारको एक क्रेट अण्डा ५०० रुपैयाँमा किने।  “खोई के कारणले अण्डा यति महँगो भएको मैले त बुझ्नै सकेको छैन” उनले गुनासो गरे। गत साढे तीन महिनाको अवधिमा प्रतिक्रेट अण्डाको मूल्यमा १९.४८ प्रतिशतसम्मले वृद्धि भएको पाइएको छ।  नेपाल लेयर्स कुखुरापालक सङ्घले असार २६ गतेबाट लागु हुने गरी तोकेको फार्म मूल्य सूचीअनुसार एक्सएल आकारको अण्डा प्रतिक्रेट रु.४६० ठूलो आकारको रु.४५० र मध्यम आकारको रु.४२५ रहेको छ।  सङ्घले गत चैत २९ गतेबाट लागु हुने गरी दर कायम गरेअनुसार ती आकारको अण्डाको मूल्य  प्रतिक्रेट  क्रमशः रु.३८५ रु.३७० र रु.३४० थियो।    यसै वर्षको वैशाखमा प्रतिगोटा अण्डाको मूल्य १८ रुपैयाँ रहेकोमा अहिले साउनमा २० रुपैयाँ पुगेको छ। जेठ ३१ गतेको मूल्य सूचीअनुसार  प्रतिक्रेट क्रमशः रु.४१५ रु.४०५ र रु.३८५ थियो भने जेठ ९ गतेबाट  प्रतिक्रेट क्रमशः रु.४०० रु.३८५ र रु.३५५ कायम गरिएको थियो।  नेपालमा मुख्यतया मासु विक्री गर्ने उद्देश्यले ब्रोइलर कुखुरा पालिन्छ भने अण्डा उत्पादनका लागि लेयर कुखुरा पाल्ने गरिन्छ।  कुखुरापालक किसानहरूका अनुसार मासुको प्रयोजनका लागि ब्रोइलर कुखुरा ३७ दिनको भएपछि बेच्न सुरु गरेर ४५ दिनको हुञ्जेल बेचिसकिन्छ। “त्यति दिनमा बेचिएन भने लागत बढ्नेदेखि मर्न थालेर किसानलाई घाटा हुने अवस्था सिर्जना हुन्छ” नेपाल पोल्ट्री महासङ्घ कार्यसमिति सदस्य तेजनारायण पाण्डेले बीबीसी न्यूज नेपालीसँग भने।  उनका अनुसार पछिल्ला महिनामा अत्यधिक गर्मीका कारण धेरै कुखुरा मरेका कारण पनि अहिले अण्डाको भाउ बढेको हो। “माग उत्तिकै तर उत्पादन कम भएपछि मूल्य बढ्नु बजारको सामान्य सिद्धान्त नै हो” पाण्डेले थपे। लेयर कुखुरा अण्डा दिने अवस्थामा पुग्न पाँच महिना हाराहारीको समय लाग्छ। त्यस बेलासम्म प्रतिफल नपाई लगानी गर्नुपर्ने हुन्छ। “तुलनात्मक रूपमा लेयर कुखुरामा लगानी बढी हुन्छ। अर्कोतर्फ अण्डा उत्पादन हुनासाथ ब्रोइलर कुखुरालाई बेचिहाल्नुपर्ने अवस्था हुँदैन। त्यसले गर्दा पनि अण्डाको मूल्य मासुको जसरी घट्दैन” पाण्डेले थपे।  कुखुरा व्यवसायीहरूका अनुसार केही हदसम्म भारतबाट कुखुराको मासु नेपाल भित्रिने गरे पनि अण्डाको हकमा त्यस्तो छैन। “कोल्ड भ्यानमै राखेर त्यताबाट ब्रोइलरको मासु ल्याउने गरेको पाइन्छ। तर भारतमा सेतो अण्डा र नेपालमा खैरो अण्डा पाइने हुँदा अण्डा यता खासै आउँदैन” अण्डाको मूल्य नघट्नुको अर्को कारणबारे नेपाल अण्डा उत्पादक सङ्घका अध्यक्ष शिवराम केसीले बीबीसी न्यूज नेपालीसँग भने।  कुखुरा व्यवसायी तथा सरकारी अधिकारीहरूका अनुसार नेपाल अहिले कुखुराको मासुसँगै अण्डामा पनि आत्मनिर्भर छ।  औषधीय प्रयोजनका लागि मात्र अहिले नेपालमा अण्डा आयात हुने गरेको अधिकारीहरू बताउँछन्। “पोल्ट्रीसम्बन्धी भ्याक्सिन बनाउनका निम्ति हामीकहाँ वार्षिक २० देखि २५ हजार गोटा अण्डा आयात हुने गरेको तथ्याङ्क पाइन्छ” पशु सेवा विभागका प्रवक्ता डा. चन्द्र ढकालले बीबीसी न्यूज नेपालीसँग भने। कुखुरापालक किसानहरूलाई अहिले पनि खासै नाफा नभएको नेपाल कुखुरा व्यवसायी मञ्चका कार्यकारी अधिकृत शिव बरालको दाबी छ। “दुई वर्षअघि पशु सेवा विभागले गराएको अध्ययनले प्रतिअण्डा ११ रुपैयाँ ५३ पैसा पर्ने देखाएको थियो। अहिले त दानालगायत मूल्यका कारण लागत धेरै बढेको छ” बरालले भने।  अहिले अण्डाको मूल्य धेरै भएको उपभोक्ताहरूले गुनासो गर्ने गरे पनि स्वाभाविक मूल्य नै भएको नेपाल लेयर्स कुखुरापालक सङ्घका अध्यक्ष विनोद पोखरेलको दाबी छ। “किसानको लागत अहिले प्रतिअण्डा १७ रुपैयाँको हाराहारीमा पर्न जान्छ। उनीहरूले अझै लागत मूल्य पाउन सकेका छैनन्” बीबीसी न्यूज नेपालीसँग उनले भने। तर पशु सेवा विभागका प्रवक्ता ढकाल त्यसमा सहमत छैनन्।  “अहिले बढेर प्रतिगोटा लागत १२ रुपैयाँसम्म हुनुपर्छ। कुखुराले खाने दानाको बजार भाउ लगायतले पनि असर पार्ने भएकोले अलि फरक पनि पर्न सक्छ” ढकालले भने।  कोभिड महामारीपछि लगानी घटेको लगायत कारणले अण्डाका लागि पालिने लेयर कुखुराको सङ्ख्या कम भएको उनी बताउँछन्। तत्काल अण्डाको मूल्य थप नबढ्ने देखिए पनि अहिले कायम गरिएको मूल्य साउनपछि जारी रहने बरालको प्रक्षेपण छ।  स्थानीय मुद्राअनुसार दक्षिण एशियाली मुलुकमध्ये अहिले अण्डा सबैभन्दा धेरै महँगो श्रीलङ्कामा रहेको देखिन्छ। बीबीसी सिन्हालाका अनुसार प्रतिगोटा अण्डाको मूल्य त्यहाँको मुद्रामा ५० रहेको छ। भारतमा प्रतिगोटा ५ देखि ७ भारु छ भने पाकिस्तानमा स्थानीय मुद्रामा प्रतिगोटा २५ देखि ३० रहेको बीबीसी उर्दूका संवाददाताले बताएका छन्। बीबीसी बाङ्ग्लाका अनुसार त्यहाँ प्रतिगोटा अण्डाको मूल्य १२.५ टाका रहेको छ।  पशु सेवा विभागका प्रवक्ता डा. ढकालका अनुसार नेपालमा वार्षिक प्रतिव्यक्ति अण्डाको खपत ४८ वटा हुने गरेको देखिन्छ। “कुनै बेला वार्षिक प्रतिव्यक्ति ५४ वटासम्म पनि पुगेको थियो। तर अहिले ४८-४९ वटा रहेको देखिन्छ” बीबीसी न्यूज नेपालीसँग उनले भने।  नेपाल अण्डा उत्पादक सङ्घका अध्यक्ष केसीका अनुसार हाल दैनिक २५ देखि ३० लाख गोटा अण्डा खपत भइरहेको हुनसक्ने अनुमान छ।  “पछिल्लो समय क्रयशक्ति कमजोर भएका कारण मानिसहरूले कम अण्डा खाने गरेको पनि हुन सक्छ” उनले थपे।  2023 बीबीसी। अन्य वेबसाइटका सामग्रीहरूका लागि बीबीसी जिम्मेवार छैन।  
https://www.bbc.com/nepali/articles/cyrmpm61m71o,बीबीसी न्यूज नेपाली यूट्यूबमा पनि छ। हाम्रो च्यानल सब्स्क्राइब गर्न तथा प्रकाशित भिडिओहरू हेर्न  यहाँ  क्लिक गर्नुहोस्। तपाईँ  फेसबुक   इन्स्टाग्राम  र  ट्विटर मा पनि हाम्रा सामग्री हेर्न सक्नुहुन्छ। अनि बीबीसी नेपाली सेवाको कार्यक्रम बेलुकी पौने नौ बजे रेडिओमा सोमवारदेखि शुक्रवारसम्म सुन्न सक्नुहुन्छ।पछिल्लो सुन तस्करी प्रकरणमा झण्डै एक क्विन्टल सुन बरामद भएको भन्ने खबरले सनसनी मच्चाएपनि उक्त सुनको वास्तविक तौल कति हो भन्ने अझैँ निश्चित भइरहेको छैन। अधिकारीहरूका अनुसार बरामद गर्ने निकाय राजश्व अनुसन्धान विभागमा त्यसबारे धेरैले चासो राखेको पाइएको छ। गत साता मङ्गलवार बरामद गरिएको उक्त सुन बिहीवार राष्ट्र  ब्याङ्कलाई  बुझाइएको थियो। राष्ट्र ब्याङ्कको टक्सार महाशाखाको सेफमा त्यसलाई सुरक्षित राखिएको बताइएको  छ। ‘ब्रेक शू’ भनेर ल्याइएको सुनको जम्मा वजन १४५ किलो रहेको बताइएको थियो। ‘ब्रेक शू’बाट छुट्टाएर सुन पगालेपछि त्यसको तौल लिने अधिकारीहरूले बताएका थिए।  साउन २ गते मङ्गलवार त्रिभुवन अन्तर्राष्ट्रिय विमानस्थलबाट जाँच पास भई बाहिर निकालिएका बेला राजश्व अनुसन्धान विभागले त्यस्तो सुन बरामद गरेको थियो। सुनको तौल करिब १०० किलो भएको जनाएको विभागले त्यसको तौल लिन ४ गते बिहीवार राष्ट्र  ब्याङ्कमा पठाएको हो। ब्याङ्कका अधिकारीहरूका अनुसार विभागले तौल लिने प्रक्रिया अघि बढाउन पत्र पठाएपछि एक हप्ताभित्र उक्त प्रक्रिया पूरा गर्न सकिने बताएका छन्। ब्याङ्कको टक्सार महाशाखा प्रमुख थानेश्वर आचार्यका अनुसार पत्र पाएपछि नेपाली सेना हाम्रा सुरक्षाकर्मी मुद्रा व्यवस्थापन विभाग टक्सार महाशाखा आन्तरिक लेखा परीक्षण र राजश्व विभागका प्रतिनिधिको रोहबरमा सुन राखिएको पोका खोलिने छ। र सुनलाई अलग गरेर गलाइन्छ। त्यो सुन भए वा नभएको अथवा सुनको शुद्धता वा गुणस्तर पहिचानको निम्ति नमुना निकालेर प्रयोगशालामा परीक्षण गरिन्छ। “परीक्षणको परिणाम आएपछि तौल अनुसार हामीले नेपाल सरकार राजश्व अनुसन्धान विभागलाई भुक्तानी दिन्छौँ” टक्सार महाशाखा प्रमुख थानेश्वर आचार्यले भने “हामी त संरक्षक मात्र हौँ। त्यो राजश्व अनुसन्धान विभागको सम्पत्ति हो पत्र आएपछि करिब एक हप्तामा सबै प्रक्रिया पूरा गर्न सक्छौँ।” उनले राजश्व अनुसन्धान विभागले पत्र पठाए लगत्तै प्रक्रिया सुरु गर्न सकिने बताए। विभागले राष्ट्र ब्याङ्कलाई अहिले सम्म किन पत्र पठाएन?  त्यसबारे सर्वसाधारणले पनि चासो राखेको र सोधखोज भइरहेको विभागले जनाएको छ। “बरामद भएको सामानसँग अनुसन्धानको प्रक्रिया पनि जोडिन्छ त्यसको एउटा चरण पार गरिसकेपछि हामी पत्र पठाउँछौँ” विभागका महानिर्देशक नवराज ढुङ्गानाले भने “सकेसम्म हामी छिटो गर्छौँ।” अनुसन्धानकर्ताहरूको टिम पनि पूरा भइसकेको र तौलको निम्ति केही दिनमै प्रक्रिया सुरु हुनसक्ने अधिकारीहरूले जनाएका छन्। उक्त सुन तस्करी प्रकरणमा हालसम्म १६ जनालाई पक्राउ गरी विभागले अनुसन्धान गरिरहेको छ। विभागका सूचना अधिकारी नवराज अधिकारीका अनुसार पक्राउ पर्नेमा १-१ जना भारतीय र चिनियाँ नागरिक अनि एक भन्सार अधिकृत सहित तीन जना कर्मचारी पनि छन्। अहिलेसम्म एकै पटक फेला परेको यो नै सबैभन्दा ठूलो परिमाणको सुन भएको बताइएको छ। उक्त तस्करी प्रकरण राष्ट्रिय राजनीतिको मुद्दा पनि बन्न पुगेको छ। उपप्रधान तथा गृहमन्त्री नारायणकाजी श्रेष्ठले छानबिनमा दोषी देखिने कसैलाई नछाड्ने बताएका थिए। त्यस क्रममा उनले कुनै (बालुवा) टार (बाल) कोट वा पार्टी नहेरी अनुसन्धान गर्ने भनी दिएको दिएको अभिव्यक्तिप्रति प्रमुख प्रतिपक्षी दल नेकपा एमालेका अध्यक्ष केपी शर्मा ओलीले आपत्ति जनाएका छन्। उनले गृहमन्त्रीको भनाइ गैर जिम्मेवार भएको आरोप लगाए। उनको दलले सुन प्रकरणलाई लिएर सरकारमाथि दबाव बढाउने निर्णय लिएको देखिन्छ। उच्च अधिकारी ठूला व्यापारी र राजनीतिक व्यक्तिहरूको संलग्नता बिना त्यति ठूलो तस्करी सम्भव नहुने आम प्रतिक्रिया सार्वजनिक भइरहेको पाइन्छ। विगतका सुन तस्करीमा पनि भरिया वा कमजोर आर्थिक हैसियतका व्यक्तिहरू मात्र पक्राउ पर्ने गरेको पृष्ठभूमिमा पछिल्लो प्रकरणमा भइरहेको अनुसन्धानबारे धेरैको चासो पाइन्छ। 2023 बीबीसी। अन्य वेबसाइटका सामग्रीहरूका लागि बीबीसी जिम्मेवार छैन।  
https://www.bbc.com/nepali/articles/c1wv6260p10o,कतिपय आर्थिक सूचकहरू सकारात्मक देखिएसँगै नेपाली अर्थतन्त्रमा ‘उल्लेख्य सुधार’ भएको धेरैले विश्लेषण गरिरहेका छन्। बीबीसी न्यूज नेपाली यूट्यूबमा पनि छ। हाम्रो च्यानल सब्स्क्राइब गर्न तथा प्रकाशित भिडिओहरू हेर्न  यहाँ  क्लिक गर्नुहोस्। तपाईँ  फेसबुक   इन्स्टाग्राम  र  ट्विटर मा पनि हाम्रा सामग्री हेर्न सक्नुहुन्छ। अनि बीबीसी नेपाली सेवाको कार्यक्रम बेलुकी पौने नौ बजे रेडिओमा सोमवारदेखि शुक्रवारसम्म सुन्न सक्नुहुन्छ।ललितपुरको एउटा इँटा उद्योगमा कार्यरत कामदार  विज्ञहरू भने अझै पनि नेपालको अर्थतन्त्रमा “ढुक्क हुनेगरी सुधार हुन नसकेको र सामान्य मानिसको जीवनमा त्यसको असर परिरहेको” बताउँछन्।  उनीहरूका भनाइमा गत आर्थिक वर्षमा रोजगारीका लागि विदेशिनेको सङ्ख्या उच्च हुँदा रेमिट्यान्सबाट भएको धेरै आम्दानीले मात्र केही सुधार देखिएको हो। तर सरकारको राजस्व आम्दानीमा कमीदेखि पुँजिगत खर्च हुन नसक्ने अवस्था एवं उच्च मूल्यवृद्धिजस्ता विषयले नेपाली अर्थतन्त्रलाई अझै पनि “जटिल अवस्था”मा राखेको विज्ञहरूको भनाइ छ। सरकारी विवरणअनुसार पछिल्ला महिनाहरूमा नेपालको शोधान्तर स्थितिमा सुधार आएको देखिएको छ।  कुनै पनि देशमा भित्रने र बाहिरिने रकमको अन्तरलाई शोधनान्तर स्थिति भनिन्छ।  नेपाल राष्ट्र ब्याङ्कले सार्वजनिक गरेको गत आर्थिक वर्षको ११ महिनाको तथ्याङ्क अनुसार अघिल्लो वर्ष ११ महिनामा करिब २ खर्ब ७० अर्ब रुपैयाँले घाटामा रहेको शोधान्तर स्थिति यसपालि बचतमा गएको छ।  अहिले नेपालको शोधनान्तर बचत २ खर्ब २८ अर्ब रुपैयाँ रहेको राष्ट्र ब्याङ्कको विवरणमा उल्लेख छ।  त्यस्तै उक्त अवधिमा विदेशी मुद्रा सञ्चिति र रेमिट्यान्समा पनि २० प्रतिशतभन्दा बढीले वृद्धि भएको देखिएको छ। उक्त अवधिमा आयात र निर्यात दुवैमा कमी आएको देखिन्छ भने व्यापार घाटा पनि अघिल्लो वर्षको तुलनामा कम भएको छ। त्यस्तै मुद्रास्फीतिमा पनि केही कमी आएको राष्ट्र ब्याङ्कको विवरणले देखाउँछ।  शोधनान्तर स्थिति व्यापार घाटाको अवस्था विदेशी मुद्रा सञ्चिति तथा रेमिट्यान्स आम्दानीजस्ता कुरालाई कुनै पनि देशको बाह्य आर्थिक सूचकका रूपमा लिइन्छ। विज्ञहरूका भनाइमा कुनै पनि देशको अर्थतन्त्र बलियो छ भन्ने थाहा पाउन राजस्व आम्दानी र सरकारी खर्चको विवरण पुँजिगत खर्च तथा मूल्यवृद्धिलगायतका विषयलाई पनि हेर्नुपर्ने हुन्छ।  यस्ता कुरालाई अर्थतन्त्रका आन्तरिक सूचक भन्ने गरिन्छ। एकजना अर्थशास्त्री कल्पना खनालका भनाइमा अहिले नेपालको अवस्था हेर्दा त्यस्ताखाले “आन्तरिक सूचकमा सुधार देखिएको” अवस्था छैन।  महालेखा नियन्त्रक कार्यालयको विवरणमा उल्लेख भए अनुसार गत असार पहिलो सातासम्म नेपालमा पुँजीगत खर्च लक्ष्यको करिब ४०.४२ प्रतिशत मात्र थियो।  यद्यपि नेपालमा हरेक वर्ष बजेट सिध्याउनका लागि आर्थिक वर्षको अन्त्य हुने असार महिनामा धेरै काम गर्ने तथा भुक्तानी दिने ‘गलत परम्परा बसेको’ जानकारहरू बताउँछन्।  त्यसलाई महालेखा नियन्त्रकको कार्यालयको विवरणले पनि पुष्टि गर्छ।  असार १ गतेसम्म ४० प्रतिशतको हाराहारीमा रहेको पुँजीगत खर्च असार ३१ गतेसम्म आइपुग्दा ६१.४४ प्रतिशत पुगेको उक्त कार्यालयको विवरणमा उल्लेख छ।  त्यस्तै असारको सुरुमा करिब ६० प्रतिशत रहेको सरकारी आम्दानी असार अन्त्यमा बढेर ६८ प्रतिशत पुगेको देखिन्छ अर्थात् करिब एक महिनामा सरकारी आम्दानीमा ८ प्रतिशतको मात्र वृद्धि भएको छ। यद्यपि सोही अवधिमा सरकारी खर्चमा भने करिब १४ प्रतिशतले वृद्धि भएको छ।  उक्त विवरणले एकातर्फ गत वर्षदेखि नै बिग्रन थालेको सरकारी वित्तको अवस्थामा खासै सुधार नआएको देखाउने र अर्कोतर्फ “असारे विकास” भनेर चिनिन थालेको गलत परम्पराले निरन्तरता पाएको देखिएको विज्ञहरूको भनाइ छ। नेपाली अर्थतन्त्रका बाह्य सूचकहरूमा देखिएको सुधारमा रेमिट्यान्सको मुख्य भूमिका रहेको विज्ञहरूको भनाइ छ। सोही कारण अहिले ‘बाह्य सूचकहरूमा सुधार देखिए पनि त्यो दिगो नभएको’ कतिपय विज्ञको तर्क छ।  खनाल भन्छिन् “समग्रमा रेमिट्यान्स अलि बढेको भएर शोधनान्तर स्थितिमा सुधार आएको हो। तर मुद्रास्फीति अझै धेरै छ अनि कुल गार्हस्थ्य उत्पादनको वृद्धिमा पनि खासै सुधार देखिएको छैन।” “राजस्व र पुँजीगत खर्चमा पनि खासै सुधार भएको छैन। ब्याङ्कमा लगानीयोग्य रकम थुप्रिएको अवस्था छ।” लगानीयोग्य रकम मनग्गे भएपनि कर्जाको माग शिथिल रहेको ब्याङ्करहरू बताउँछन्। नेपाल राष्ट्र ब्याङ्कका पूर्व गभर्नर दीपेन्द्रबहादुर क्षेत्री पनि अहिलेको सुधार रेमिट्यान्सको वृद्धिले भएको बताउँछन्।  उनका भनाइमा समग्रमा “नेपालको आर्थिक स्वास्थ्यमा खासै सुधार” हुन सकेको छैन।  “शोधनान्तर स्थिति भनेको दान ऋण र रेमिट्यान्सबाट आएको रकमलाई राखेर देखाइने कुरा हो। निर्यात बढेर शोधनान्तर स्थितिमा सुधार आएको भए सुधार भयो भन्न हुन्थ्यो” उनले भने। “यसपालि इतिहासमै सबैभन्दा धेरैले श्रम स्वीकृति लिएर विदेश गएको कुरा आएको छ। त्यो हामीले हाम्रो श्रमशक्ति गुमाएको अवस्था पनि हो।” वैदेशिक रोजगार बोर्डका अनुसार अघिल्लो आर्थिक वर्ष अर्थात् २०७९ सालको असार महिनासम्म श्रम स्वीकृति लिएर ६ लाख ३० हजार युवा वैदेशिक रोजगारीमा गएका थिए। तर २०८० को वैशाख महिनासम्म १० महिनामै त्यो सङ्ख्या ६ लाख ५६ हजार नाघिसकेको छ। वैदेशिक रोजगार बोर्डले दिएको उक्त तथ्याङ्कअनुसार दैनिक १७ सयको हाराहारीमा विदेशिने युवाको सङ्ख्या चालु आर्थिक वर्षमा दैनिक २१ सय पुगेको छ। बोर्डका अधिकारीहरूका अनुसार त्यो पुनः श्रम स्वीकृति लिएकाहरू बाहेकको सङ्ख्या हो र अवैध ढङ्गले जानेहरूको सङ्ख्या अलग छ। क्षेत्री देशभित्रै उत्पादन कृषि र उद्योग क्षेत्रको सुधार नभएसम्म नेपालको अर्थतन्त्र सुधार भएजस्तो देखिने तर पुन: ‘असहज अवस्थामा जाने’ सम्भावना धेरै रहने बताउँछन्। अहिलेको अवस्था त्यस्तै भएको उनको तर्क छ।  यद्यपि अहिलेको अवस्था हेर्दा बाह्य सूचकसँगै आन्तरिक सूचक पनि सुध्रने सङ्केतहरू भने देखिएको विज्ञहरूको भनाइ छ।  त्यसका लागि वातावरण बनाउन सरकारले समेत पहल गर्नुपर्ने देखिएको खनाल बताउँछिन्।  उनी भन्छिन् “पुँजीगत खर्च बढाउन सकेमा त्यसले निजी क्षेत्रलाई पनि चलायमान बनाउँछ। त्यसैले सरकारले पुँजीगत खर्च बढाउन ध्यान दिनुपर्छ।” पूर्व गभर्नर क्षेत्री आयात बढाएर राजस्व बढाउने भन्दा उत्पादनमा जोड दिनुपर्ने बताउँछन्।  यसैसाता कान्तिपुर दैनिकसँगको कुराकानीमा निजी क्षेत्रको छाता सङ्गठन नेपाल उद्योग वाणिज्य महासङ्घका अध्यक्ष चन्द्र ढकालले पनि सरकारले नीतिगत रूपमा केही खुकुलो पारे ब्याङ्कमा थुप्रिएको लगानीयोग्य रकम प्रवाह हुने बताएका थिए।  उनले अहिले नेपालमा रेमिट्यान्समा वृद्धि हुनुका साथै पर्यटन क्षेत्रमा पनि सुधार देखिएकाले अब आशावादी हुने अवस्था रहेको बताएका छन्।  उनका दाबीमा नेपालको अर्थतन्त्र अहिले सुधारोन्मुख देखिएको छ।  सरकारी अधिकारीहरूले सार्वजनिक रूपमै अर्थतन्त्र सुधारोन्मुख देखिएको बताउँदै आएका छन्।  उनीहरूले त्यसलाई अझ गतिशील बनाउन आवश्यक नीतिगत निर्णयहरू गरिने आश्वासन दिने गरेका छन्।  पुँजीगत खर्च बढाउन र लगानीको वातावरण बनाउन र समयमै बजेट कार्यान्वयनका लागि अर्थमन्त्री प्रकाशशरण महतले निर्देशन दिएको उनको सचिवालयले जनाएको छ।  बिहीवार मात्र अर्थ मन्त्रालयले बजेट कार्यान्वयनका लागि विभिन्न मन्त्रालय तथा विभागहरूलाई ८१ बुँदे निर्देशन दिएको छ।  त्यसमा पुँजीगत खर्च बढाउन र समयमै त्यसका लागि पहल गर्न पनि निर्देशन दिइएको अर्थमन्त्रालयले जनाएको छ।  त्यस्तै बिहीवारै प्रतिनिधिसभाको अर्थ समितिमा सांसदहरूले उठाएका प्रश्नहरूको जवाफ दिँदै नेपाल राष्ट्र ब्याङ्कका गभर्नर महाप्रसाद अधिकारीले पनि “आर्थिक गतिविधि चलायमान हुनेगरी” मौद्रिक नीति ल्याउने बताएका थिए।  2023 बीबीसी। अन्य वेबसाइटका सामग्रीहरूका लागि बीबीसी जिम्मेवार छैन।  
https://www.bbc.com/nepali/articles/crgl4mkxdydo,"क्रिस्टोफर नोलनद्वारा निर्देशित चलचित्र 'ओपनहाइमर'को संसारभरि सकारात्मक चर्चा भइरहेको छ।  बीबीसी न्यूज नेपाली यूट्यूबमा पनि छ। हाम्रो च्यानल सब्स्क्राइब गर्न तथा प्रकाशित भिडिओहरू हेर्न  यहाँ  क्लिक गर्नुहोस्।  तपाईँ  फेसबुक   इन्स्टाग्राम  र  ट्विटर मा पनि हाम्रा सामग्री हेर्न सक्नुहुन्छ।  अनि बीबीसी नेपाली सेवाको कार्यक्रम बेलुकी पौने नौ बजे रेडिओमा सोमवारदेखि शुक्रवारसम्म सुन्न सक्नुहुन्छ। अणुबम बनाउनमा ओपनहाइमरको उल्लेख्य भूमिका थियो ""अणुबमका आविष्कारक""को जीवनी देखाउने यो चलचित्र भारतमा पनि सफल भएको छ। यद्यपि चलचित्रमा ती वैज्ञानिकले सम्भोग गरेलगत्तै हिन्दूधर्मको सबैभन्दा पवित्र ग्रन्थमध्ये एक भगवद्गीता पढेको दृश्यको भने केहीले विरोध गरेका छन्।  ओपनहाइमरले प्राचीन संस्कृत भाषा सिकेका थिए र उक्त ग्रन्थ उनलाई मन पर्ने पुस्तकहरूमध्ये रहेको बताइन्छ।  सन् १९४५ को जुलाईमा न्यूमेक्सिकोको मरुभूमिमा पहिलो पटक अणुबम विस्फोट हुनुभन्दा दुई दिनअघि रोबर्ट ओपनहाइमरले भगवद्गीताको एउटा श्लोक वाचन गरेका थिए। भौतिकशास्त्री ओपनहाइमरले बर्क्लीमा शिक्षण गर्दा उनले प्राचीन संस्कृत भाषा र पछि गीताबारे जानकारी पाएका थिए।  हजारौँ वर्षअघि लेखिएको गीतामा ७०० श्लोक छन्। यो ग्रन्थ संस्कृत वाङ्मयको ठूलो महाकाव्य मानिने महाभारतको अंश हो। इतिहासलाई नै परिवर्तन गर्ने एउटा घटना हुनुभन्दा केही घण्टाअघि ""अणुबमका आविष्कारक""ले संस्कृतबाट आफैँले अङ्ग्रेजीमा अनुवाद गरेको एउटा श्लोक पढेर आफ्नो तनाव कम गरेका थिए। काई बर्ड र मार्टिन जे शेर्विनले सन् २००५ मा आफ्नो आधिकारिक जीवनी 'अमेरिकन प्रमिथिअस: द ट्राइअम्फ एन्ड ट्रेजडी अफ जे रोबर्ट ओपनहाइमर'मा लेखेअनुसार ओपनहाइमरलाई युवावस्थामा यूनिभर्सिटी अफ क्यालिफोर्निया बर्क्लीका संस्कृतका प्राध्यापक आर्थर डब्ल्यू राइडरले संस्कृतबारे जानकारी दिएका थिए।  त्यतिबेला ओपनहाइमर २५ वर्षको उमेरमा सहायक प्राध्यापकका रूपमा त्यहाँ पुगेका थिए। त्यसपछिका केही दशकहरूमा उनले अमेरिकामा ""सैद्धान्तिक भौतिक विज्ञानको सबैभन्दा ठूलो स्कूल"" निर्माण गर्न सघाए।  एक रिपब्लिकन तथा ""धार्मिक वा परम्परागत संस्थाहरूको आलोचक"" राइडर ओपनहाइमरसँग प्रभावित थिए।  ओपनहाइमरले भने राइडरलाई ""उत्कृष्ट बुद्धिजीवी""को सङ्ज्ञा दिए त्यस्ता विद्वान् जो ""वीतरागीले जसरी सोच्थे वा बोल्थे""। यी युवा वैज्ञानिकका बुबा उक्त सङ्ज्ञासँग सहमत थिए। राइडरबारे उनले भनेका थिए ""गाम्भीर्य र कोमल हृदयको उल्लेखनीय मिश्रण भएको व्यक्तित्व।” अभिनेता सिलिअन मर्फीद्वारा अभिनित चलचित्र 'ओपनहाइमर'मा राइडरलाई ""जीवनबारे दु:खद अनुभूति भएका दुर्लभ व्यक्ति”को रूपमा चित्रण गरिएको छ। उनी “मानवीय कार्यले नै मुक्ति र विनाशमध्ये एउटा बाटो निर्धारण गर्ने” कुरामा विश्वास गर्थे। केही समयपछि राइडरले प्रत्येक बिहीवार साँझ ओपनहाइमरलाई संस्कृत पढाउन थाले। ""म संस्कृत सिक्दै छु"" यी वैज्ञानिकले आफ्ना भाइ फ्रान्कलाई पठाएको सन्देशमा लेखेका थिए ""म निकै आनन्द अनुभूति गरिरहेको छु...।""  ओपनहाइमरको जीवनीकारहरूले जनाएअनुसार उनका धेरै साथीहरूले भारतीय भाषाप्रतिको उनको नयाँ लगाव अस्वाभाविक ठाने। तीमध्ये एक ह्यारल्ड एफ चेर्निसले ओपनहाइमरलाई राइडरसँग परिचय गराएका हुन्।  उनले ती दुई जनाको भेटले “उचित अर्थ” राख्ने बताएका थिए किनकि ओपनहाइमरलाई ""रहस्यमय र गुप्त"" विषयहरूप्रति रुचि थियो। अल्बर्ट आइस्टाइनसँग ओपनहाइमर त्यसैले ओपनहाइमरबारे चर्चा गर्दा उनको संस्कृत र गीतासम्बन्धी ज्ञानबारे उल्लेख गर्नु उचित हुन्छ। तर केही दक्षिणपन्थी हिन्दूहरूले चलचित्रमा ओपनहाइमर र उनकी प्रेमिका जीन ट्याटलक (फ्लोरन्स पगले निर्वाह गरेको चरित्र) सँगको कामुक दृश्यको भर्त्सना गरेका छन्। उक्त दृश्यले हिन्दू धर्ममाथि आक्रमण गरेको र त्यसलाई हटाउनुपर्ने माग उनीहरूको छ।  तर भारतको चलचित्र जाँच गर्ने निकायले तोकिएको दृश्यमा कुनै समस्या देखेन र भारतीय बजारमा उक्त चलचित्रले व्यावसायिक सफलता पाएको छ। गत शुक्रवारबाटै प्रदर्शनमा आएको अर्को हलीवुड चलचित्र बार्बीको तुलनामा यसले राम्रो व्यापार गरिरहेको बताइन्छ। ओपनहाइमर एक अध्ययनशील व्यक्ति थिए भन्ने कुरामा कुनै शङ्का छैन। उनले दर्शन फ्रान्सेली साहित्य अङ्ग्रेजी भाषा र इतिहास पढे। त्यस्तै वास्तुकला र प्राचीन ग्रीक तथा ल्याटिन भाषा पनि अध्ययन गरेका उनी एक कवि तथा चित्रकार पनि थिए। उनले ""दुःख र एक्लोपनलाई विषय बनाएर"" कविताहरू लेखे। ती कविता टीएस एलिअटको कविता 'द वेस्ट ल्यान्ड'मा प्रतिविम्बित “सूक्ष्म अस्तित्ववादी दृष्टिकोण”सँग मेल खाने किसिमका भएको पाइयो। ""उनलाई गाह्रो कुराहरू मन पर्थ्यो। अधिकांश कुरा उसका लागि सहज भएकोले उनको ध्यानाकर्षण गर्ने विषयवस्तुहरू वास्तवमै जटिल हुन्थे"" चेर्निसले भनेका थिए। ओपनहाइमरले ग्रीक ल्याटिन फ्रेन्च र जर्मन भाषा पढेका थिए र छ सातामा डच पनि सिके।  यो उनले भगवद्गीता पढ्नुभन्दा ""धेरै अघिको"" कुरा  होइन। उनले यस ग्रन्थ ""धेरै सजिलो र अद्भुत"" महसुस गरे। यसबारे साथीहरूसँग भनेका थिएः ""यो कुनै पनि ज्ञात भाषामा लिखित सबैभन्दा सुन्दर दार्शनिक काव्य"" हो। उनको पुस्तक राख्ने दराजमा राइडरले उपहार दिएको पुस्तकको गुलाबी रङ्गको गाताले ढाकेको प्रतिलिपि थियो। ओपनहाइमर आफ्ना साथीहरूलाई त्यसैको प्रतिलिपिहरू उपहार दिन्थे। जीवनीलेखकहरूका अनुसार यी वैज्ञानिक ""उनको संस्कृत अध्ययनप्रति निकै मोहित"" थिए। परिणामस्वरूप सन् १९३३ मा उनका बुबाले उनका लागि किनिदिएको गाडीको नाम गरुड राखिदिए। गरुड हिन्दू पौराणिक कथाहरूमा उल्लिखित विशाल पक्षीदेव हुन्। विभिन्न घटनाक्रम र उनले उद्धृत गरेका पङ्क्तिहरूले ओपनहाइमरको हिन्दू दर्शनप्रतिको झुकाव दर्साएका थिए सोही वर्षको वसन्तमा ओपनहाइमरले अनुशासन र कर्म सधैँ आफ्ना लागि मार्गदर्शक सिद्धान्त भएको जनाउँदै पत्र लेखेका थिए। यस तथ्यले उनको पूर्वीय दर्शनप्रतिको झुकाव रहेको देखाउँछ।  उनले लेखे: ""अनुशासनको माध्यमबाट यद्यपि यसमा मात्र निर्भर नभई हामीले स्थिरता प्राप्त गर्न सक्छौँ। जिन्दगीको अनिश्चितताबाट हामीले शान्ति र स्वतन्त्रताका साना तर बहुमूल्य उपाय प्राप्त गर्न सक्छौँ। यो समभावले त्यागिएको विश्वलाई पनि मूल्यवान् ठान्छ।"" ""अनुशासनले व्यक्तिगत इच्छाबाट विचलित नभई संसारलाई हेर्न सिकाउँछ। त्यसपछि हामीले आफ्नो भौतिक सीमितता  र जीवनका तनावपूर्ण पक्षहरूलाई सहजै स्वीकार गर्न सक्छौँ।"" “बीसको दशकको अन्त्यतिर ओपनहाइमर अनासक्तिको खोजीमा रहे जस्तो देखिन्छ। अर्को शब्दमा भन्नुपर्दा  उनी भौतिक संसारमा वैज्ञानिकको रूपमा संलग्न हुन चाहन्थे तर यसबाट अलग रहेरै” उनको बारेमा लेखिएको छ। ""उनले पूरै आध्यात्मिक क्षेत्रतिर पलायन हुन खोजेका थिएनन्। उनले धर्मको खोजी गरिरहेको थिएनन्। उनले मानसिक शान्ति खोजेका थिए। मानवीय विषय र संवेगात्मक सुखमा रुचि राख्ने बौद्धिक हिसाबमा सचेत व्यक्तिका लागि गीता उत्तम दर्शन थियो।” उनको मनपर्ने संस्कृत ग्रन्थहरूमध्ये महाकवि कालिदासको काव्य 'मेघदूत' थियो। ""मैले राइडरसँग बसेर मेघदूत पढेँ केही खुसी केही सहजता र ठूलो मोहका साथ"" उनले आफ्ना भाइ फ्रान्कलाई लेखेका थिए।  ओपनहाइमरले गीता र कर्मबारे यसले प्रदान गरेको दृष्टिकोण भाग्य र सांसारिक कर्तव्यका धारणाहरूलाई किन ठूलो उत्साहका साथ ग्रहण गरे? उनका जीवनीकारहरूले एउटा अनुमान गरेका छन्: ""सम्भवतः  गीताको भाग्यवादप्रतिको मोह रोबर्टले युवावस्थामा प्राप्त गरेको शिक्षा वा सिकाइविरुद्ध ढिलो विकसित विद्रोहबाट उत्प्रेरित छ।""  त्यसो भन्दा उनीहरूले उनको 'एथिकल कल्चर सोसाइटी' सँगको प्रारम्भिक आबद्धतातिर औँल्याएका छन्। उक्त संस्थालाई ""यहुदी धर्मको अमेरिकी हाँगा जुन तर्क र प्रगतिशील लौकिक मानवतावादका रूपमा परिचित छ"" भन्ने गरिएको थियो। सन् १९४५ को अगस्ट ९ मा जापानको नाकासाकीमा एटमबम विस्फोटन भएपछि उठेको धुवाँको मुस्लो हिन्दू ग्रन्थहरूको  प्रशंसा गर्ने ओपनहाइमर एक्ला व्यक्ति भने थिएनन्। हेन्री डेभिड थोरोले आफू ""भगवद्गीताको अद्भुत र ब्रह्माण्डीय दर्शनमा लीन भएको"" चर्चा गर्दै आधुनिक संसार र यसको साहित्य निर्वल र अपर्याप्त रहेको टिप्पणी गरेका थिए।  हाइन्रिश हिम्लर अर्का प्रशंसक थिए। महात्मा गान्धी पनि कटिबद्ध अनुयायी थिए। त्यस्तै ओपनहाइमरले मान्ने दुई कवि डब्ल्यूबी यीट्स र टीएस एलिअटले महाभारत अध्ययन गरेका थिए। पहिलो अणुबम परीक्षणपछि आकाशमा विशाल सुन्तला रङ्ग र च्याउ आकारको बादल देखा परेपछि ओपनहाइमरले पुन: गीतका श्लोक पाठ गरेका थिए।  दोस्रो विश्वयुद्धताका हिरोशिमा र नागासाकीमा खसालिएको उक्त बमले दशौँ हजार मानिसको ज्यान लिएको थियो। ""हामीलाई थाहा थियो संसार पहिलेको जस्तो हुने छैन। केही मानिसहरू हाँसे केही मानिसहरू रोए। धेरै मानिसहरू मौन थिए"" उनले सन् १९६५ मा निर्माण गरिएको एउटा वृत्तचित्रमा एनबीसीसँग भने। ""मलाई हिन्दू धर्मग्रन्थ भगवद्गीताको पङ्क्ति याद आयो जसमा भगवान् कृष्ण राजकुमार (अर्जुन)लाई उनले पूरा गर्नुपर्ने कर्तव्यबारे मनाउन प्रयासरत हुन्छन्। अर्जुनलाई प्रभावित पार्न विश्वरूप देखाउँदै भन्छन् -  अब म मृत्यु र संसारको विनाशकर्ता बनेको छु। मलाई लाग्छ कि हामी सबैले यसबारे कुनै न कुनै तरिकाले सोचेका छौँ।“ यी वैज्ञानिकका एक साथीले उक्त भनाइमा ओपनहाइमरले ""पण्डित्याइँ छाँटेको"" टिप्पणी गरेका छन्।  यद्यपि यी रहस्यमय वैज्ञानिक गीताबाट निकै प्रभावित थिए।  'द क्रिस्चियन सेन्चुरी'का सम्पादकहरूले ओपनहाइमरलाई उनको दार्शनिक दृष्टिकोणमा सर्वाधिक गहिरो प्रभाव पार्ने पुस्तकहरूबारे प्रश्न गर्दा उनले बोडलेअरद्वारा लिखिेत 'ले फ्लेअर डी माल' (दुष्टहरूको फूल) लाई शीर्ष स्थानमा र भगवद्गीतालाई दोस्रो स्थानमा राखेका थिए। 2023 बीबीसी। अन्य वेबसाइटका सामग्रीहरूका लागि बीबीसी जिम्मेवार छैन।  "
https://www.bbc.com/nepali/articles/cyx9091nq1go,मणिपुर राज्यमा भएको हिंसाका कारण उत्पन्न गतिरोधका माझ भारतीय प्रधानमन्त्री नरेन्द्र मोदीले संसद्‌मा अविश्वासको प्रस्तावको सामना गर्नुपर्ने भएको छ। विपक्षी नेताहरूले प्रधानमन्त्री मोदीले संसद्‌मा मणिपुरबारे बोल्नुपर्ने माग गरिरहेका छन्  कंग्रेस पार्टीका एकजना सांसदले अविश्वासको प्रस्ताव बुधवार दर्ता गराएका हुन्। विपक्षी नेताहरूले प्रधानमन्त्री मोदीलाई मणिपुरबारे बोल्न बाध्य पार्न यसो गरिएको बताएका छन्। उनीहरूले उक्त राज्यमा देखिएको जातीय द्वन्द्वबारे प्रधानमन्त्रीले संसद्‌मा सम्बोधन गर्नुपर्ने माग गरिरहेका छन्। गृहमन्त्री अमित शाहले लोकसभामा यसै साता बोल्दै सरकार मणिपुरका विषयमा छलफल गर्न तयार रहेको भए पनि विपक्षीले त्यसमा अवरोध पुर्‍याइरहेको बताएका थिए। मे महिनायता मणिपुरमा भएका हिंसात्मक घटनाहरूमा कम्तीमा १३० जनाको ज्यान गएको छ भने दशौँ हजार विस्थापित भएका छन्।  त्यहाँ बहुसङ्ख्यक मैतेई र अल्पसङ्ख्यक कुकी समुदायबीच द्वन्द्व भइरहेको छ। अघिल्लो हप्ता दुईजना महिलालाई भिडले निर्वस्त्र  पारेर हिँड्न लगाएको एउटा भिडिओ सार्वजनिक भएपछि त्यसले विश्वव्यापी आक्रोश र निन्दा निम्त्याएको थियो। त्यसले प्रधानमन्त्रीलाई मोदीलाई मौनता तोड्नुपर्ने अवस्था निम्त्याएको थियो। उनले उक्त घटनाले भारतलाई ‘लज्जित तुल्याएको’ भन्दै आक्रमणकारीहरूलाई नछाडिने बताएका थिए। सन् २०१४ मा सत्तामा आएयता मोदीले अविश्वासको प्रस्तावको सामना गर्नुपरेको यो दोस्रो घटना हो। सन् २०१८ मा एकजना सांसदले मणिपुरलाई विशेष हैसियत दिनुपर्ने माग गर्दै प्रस्ताव दर्ता गराएका थिए। १२ घण्टाको बहसपछि त्यो विफल भएको थियो। भारतमा संसद्‌को तल्लो सदन लोकसभामा अविश्वासको प्रस्ताव दर्ता गर्न सकिन्छ। तर कम्तीमा ५० जना सांसदको समर्थन भए मात्रै त्यसलाई स्वीकार गरिन्छ। स्वीकार गरिएको अवस्थामा सभामुखले १० दिनभित्र मतदानको मिति तोक्ने छन्। यदि सरकार बहुमत कायम गर्न विफल भएमा उसले राजीनामा दिनुपर्ने हुन्छ। बुधवार कंग्रेस र भारत राष्ट्र समितिका सांसदहरूले दुईवटा प्रस्ताव अघि बढाएका थिए। तीमध्ये पहिलो स्वीकार गरिएको थियो। सभामुख ओम बिरलाले आफूले सबै दलका नेताहरूसँग छलफल गरेपछि बहसको मिति तोक्ने बताएका छन्। मोदीको भारतीय जनता पार्टीले मतदानमा पराजित हुने भनेर चिन्ता लिने छैन। उक्त दल र उसका साझेदारसँग ५४३ सदस्यीय लोकसभामा स्पष्ट बहुमत छ। तर प्रधानमन्त्रीले आफ्नो सरकारको बचाउ गर्नुपर्ने हुन्छ जुन विपक्षीको उद्देश्य हो। “हामी जानकार छौँ कि सङ्ख्या हाम्रो पक्षमा छैन” एकजना विपक्षी सांसद मनोज के झाले भने। “तर यो सङ्ख्यासँग जोडिएको छैन प्रधानमन्त्रीले अविश्वासको प्रस्तावपछि सदनमा बोल्नुपर्ने हुन्छ।” कांग्रेस नेता मनिकराम टैगोरले ‘अन्तिम अस्त्र भएकाले विपक्षीहरू अविश्वासको प्रस्ताव ल्याउन’ बाध्य भएको बताए। 2023 बीबीसी। अन्य वेबसाइटका सामग्रीहरूका लागि बीबीसी जिम्मेवार छैन।  
https://www.bbc.com/nepali/articles/cjrl18q2vgvo,काठमाण्डू उपत्यकाभित्रको चाँगुनारायण नगरपालिकास्थित खरीपाटीका पशुपालक शिवप्रसाद अधिकारीले डेढ महिनाभित्र चारवटा बस्तुभाउ गुमाउनुपर्‍यो। बीबीसी न्यूज नेपाली यूट्यूबमा पनि छ। हाम्रो च्यानल सब्स्क्राइब गर्न तथा प्रकाशित भिडिओहरू हेर्न  यहाँ  क्लिक गर्नुहोस्।  तपाईँ  फेसबुक   इन्स्टाग्राम  र  ट्विटर मा पनि हाम्रा सामग्री हेर्न सक्नुहुन्छ।  अनि बीबीसी नेपाली सेवाको कार्यक्रम बेलुकी पौने नौ बजे रेडिओमा सोमवारदेखि शुक्रवारसम्म सुन्न सक्नुहुन्छ। प्रकोप सुरु भएको पाँच महिना यता लम्पी स्किनको सङ्क्रमण ७७ जिल्लामै फैलिएको छ अहिले देशको ७७ वटै जिल्लामा प्रकोप बनेर फैलिएको लम्पी स्किन रोगको व्यथाले च्यापेर उनले पालेका तीन गाई र एक बाच्छा मरे। “सुरुमा तिनलाई  ज्वरो आयो। खाना रुचेन। हामीले केही औषधि भिटामिन दिएका थियौँ। जीउभरि फोकैफोका आयो। उठबस गर्न नसक्ने भए। त्यसपछि पाँच-सात दिनमै बिते” अधिकारीले भने। रोग लाग्नासाथ स्थानीय प्राविधिकहरूले आएर नियमित हेरेको र केही भिटामिन औषधि दिए पनि बचाउन नसकिएको उनले भने। उनको गोठका अन्य पाँचवटा गाईमध्ये दुईवटा सङ्क्रमित भएर निको भए भने अन्यलाई सङ्क्रमण नभएको उनले सुनाए। “एउटा गाईकै डेढ लाख रुपैयाँ घटी नपर्ने हुँदा आर्थिक क्षति त छँदै छ मनमा परिवार गुमाएको जस्तै भएको छ।”  सामान्यतया लम्पी स्किन लागेको बस्तुभाउको दूध खान मिल्ने विज्ञहरू बताउँछन्। “किनभने लम्पी स्किन रोग गराउने भाइरस 'जूनोटिक' होइन। अर्थात् त्यो भाइरस पशुबाट मानिसमा सर्दैन। तर यसको सङ्क्रमण हुनासाथ पशुको उत्पादन ८० प्रतिशतले घटिहाल्छ। दश लिटर दूध दिने गाईले दूई लिटर मात्र दिन सक्छ” नेपाल पशु चिकित्सा परिषद्का उपाध्यक्ष डा स्वयम्‌प्रकाश श्रेष्ठले भने। “त्यसैले दूध खाँदाखेरि रोग सर्ने भन्ने त हुँदैन। तर बिरामी पशुलाई एन्टिबायोटिकजस्ता औषधि दिइएको छ भने कम्तीमा १४ दिन त्यसको दूध उपभोग गर्न हुँदैन भन्ने मान्यता छ” उनले भने। गाउँघरमा पनि मानिसहरूले आफ्नै हिसाबले सङ्क्रमितको दूध खाने कि नखाने भनेर निर्णय गर्ने गरेको पशुपालक शिवप्रसाद अधिकारीले बताए। “कतिले दूध खानु हुँदैन भनेर खाएनन् कतिले खाए। आआफ्नो हिसाबले त्यसो गरिरहेका छन्” अधिकारीले भने। पशुसेवा विभागका अधिकारीहरूले गाईभैँसीको दूध वा राँगाभैँसीको मासु उपभोग गर्दा यो रोग सर्ने प्रमाण नभएकोले दुबिधा नलिन आग्रह गरेका छन्। बिरामी पशुको हेरचाह गर्दा यो रोग सर्ने डर मान्नु नपर्ने पनि उनीहरू बताउँछन्।  नेपालमा गाईभैँसीको सङ्ख्या झन्डै सवा करोड छ।  अहिले देशैभरि गरेर १० लाख ५४००० गाईभैँसी लम्पी स्किनबाट सङ्क्रमित भइसकेको पशुसेवा विभागका प्रवक्ता एवं वरिष्ठ पशु विकास अधिकृत डा चन्द्र ढकालले बताए।  तीमध्ये ४८००० भन्दा धेरैको ज्यान गइसकेको छ। अहिले सक्रिय सङ्क्रमित बस्तुभाउको सङ्ख्या नै दुई लाख ३७००० रहेको सरकारी तथ्याङ्क छ।  हुँदाहुँदा अब माथिल्लो भेगका चौँरी गाईहरूमा पनि यो सङ्क्रमण सल्किसकेको डा श्रेष्ठले बताए। “चैतमा कोशी प्रदेशबाट सुरु भएको यसपालिको प्रकोपले सबभन्दा धेरै सुदूरपश्चिम कोशी र कर्णाली प्रदेश प्रभावित भए। ती प्रदेशमा अहिले सङ्क्रमण केही मत्थर भएको छ भने मधेश र बागमतीको प्रदेशमा भने बढ्दै छ” ढकालले भने। अहिले सङ्क्रमण कम भएका क्षेत्रमा खोप लगाउने काम बढी गरिएको र खोपको व्यवस्था गरी यसलाई विस्तार गर्दै लगिने उनले बताए। नेपाल पशु चिकित्सा परिषद्ले गरेको अध्ययनअनुसार यो रोगको सङ्क्रमणले पार्ने असर चौतर्फी हुन्छ – पशुको मृत्यु हुने देखि लिएर दूध र मासु उत्पादनमा ह्रास आउने पशुमा प्रजनन समस्या हुने छालामा समस्या हुने र निको भएको पशुलाई पूर्ववत् अवस्थामा ल्याउनका लागि थप पोषण खर्च लाग्ने। यो रोगका कारण झन्डै छ महिनासम्म साँढे तथा राँगाहरूमा प्रजनन क्षमता नहुने अनि लामो बेतान्तर भई गाईभैँसीको दूध उत्पादनमा समेत ४० देखि ५० प्रतिशतसम्म कमी हुने अनुसन्धानहरूबाट देखिएको परिषद्ले जनाएको छ। कतिपयमा दीर्घकालसम्मै बाँझोपनाको अवस्था आइपर्ने बताइन्छ। परिषद्को अध्ययनमा नेपालमा यो रोग लागेका मध्ये झन्डै चार प्रतिशतको मृत्यु हुने गरेको पाइएको छ भने सङ्क्रमण हुनासाथै प्रतिपशु ४९१३५ रुपैयाँको औसत क्षति भइहाल्छ।  अहिलेसम्म १०.५ लाख बस्तुभाउ सङ्क्रमित भएको सरकारी तथ्याङ्क  हेर्दा त्यसले ५१ अर्ब रुपैयाँभन्दा धेरै क्षति भइसकेको देखिन्छ।  पशु सेवा विभागले भने अहिले क्षतिको पूर्ण मात्रा निर्क्योल नभइसकेको बताएको छ। बस्तुभाउ बिरामी परेकाले धेरै ठाउँमा रोपाइँ गर्न समेत अप्ठेरो परिरहेको बताइन्छ “हाम्रो ध्यान अहिले रोग नियन्त्रण र उपचारमा केन्द्रित भइरहेको छ। यसको क्षति आकलन हामीले गरिसकेका छैनौँ” ढकालले भने। यो वर्षको लम्पी स्किन प्रकोप नेपालको पशु विकासको क्षेत्रमा आइपरेको सबैभन्दा गम्भीर र चुनौतीपूर्णमध्येको समस्या रहेको जानकारहरूले बताएका छन्। “हामीकहाँ पशु स्वास्थ्यजस्तो विषयका संरचना बनेको पनि विक्रम संवत्  २००० को दशकमा गङ्गोटी रोग वा रिन्डरपेस्ट महामारीका बेलादेखि हो। त्यसयता पीपीआर रानीखेत बर्डफ्लूजस्ता रोगका प्रकोप पनि भएका छन्” उनले भने। सङ्क्रमण अझै रोकिएको छैन। “अहिलेको मौसममा यो रोगको भाइरस बोक्ने भेक्टर भनिने लामखुट्टे झिँगा किर्ना उपियाँ जुम्राको धेरै उत्पादन हुन्छ। त्यसैले तिनले धेरै सार्ने सम्भावना हुन्छ” डा श्रेष्ठले भने।  लम्पी स्किन रोगको अर्को जोखिम भनेको चाहिँ यसले पार्ने प्रभावको दीर्घकालीन प्रकृति रहेको छ। सङ्क्रमणबाट निको भइसकेपश्चात् पनि ती गाईभैँसीले पूर्ववत् दूध उत्पादन गर्न महिनौँ लाग्न सक्ने ठानिन्छ। तिनले प्रजनन क्षमता गुमाए वा कम भएमा त्यसको असर पनि पशुपालक किसानहरूलाई पर्छ। 2023 बीबीसी। अन्य वेबसाइटका सामग्रीहरूका लागि बीबीसी जिम्मेवार छैन।  
https://www.bbc.com/nepali/articles/cy9qdd1399qo,"भारतको पूर्वोत्तर राज्य मणिपुरमा भिडले दुई महिलालाई निर्वस्त्र बनाएर हिँडाएको भिडिओ भाइरल भएपछि अन्य महिलाहरूले पनि आफूसँग हिंसा भएको भन्दै त्यसबारे बोल्न सुरु गरेका छन्। चेतावनी: यस लेखमा केही पाठकहरूलाई विचलित पार्न सक्ने विवरणहरू समावेश छन्। बीबीसी न्यूज नेपाली यूट्यूबमा पनि छ। हाम्रो च्यानल सब्स्क्राइब गर्न तथा प्रकाशित भिडिओहरू हेर्न  यहाँ  क्लिक गर्नुहोस्।  तपाईँ  फेसबुक   इन्स्टाग्राम  र  ट्विटर मा पनि हाम्रा सामग्री हेर्न सक्नुहुन्छ।  अनि बीबीसी नेपाली सेवाको कार्यक्रम बेलुकी पौने नौ बजे रेडिओमा सोमवारदेखि शुक्रवारसम्म सुन्न सक्नुहुन्छ। दुई महिनाभन्दा लामो समयसम्म कुकी समुदायकी एक महिला मेरी (परिवर्तित नाम)ले प्रहरीमा जाने साहस जुटाउन सकिनन्। उनकी १८ वर्षीया छोरीलाई घरबाहिरबाट अपहरण गरेर लगिएको थियो। रातभरि बलात्कार र मरणासन्न हुनेगरी कुटपिट गरेपछि उनलाई घरको ढोकामा लगेर छाडिएको थियो। ""आक्रमणकारीहरूले यसबारे बोलेको खण्डमा मेरी छोरीलाई मार्ने धम्की दिएका थिए"" मेरीले राहत शिविरबाहिर मसँगको कुराकानीमा भनिन्।  मणिपुरमा मैतेई र कुकी समुदायबीच गत मे महिनामा जातीय द्वन्द्व सुरु भएदेखि उनी त्यहाँ बसेकी छन्। द्वन्द्वका कारण अहिलेसम्म १३० जनाभन्दा बढीको ज्यान गइसकेको बताइन्छ।  त्यसपछि अवस्था केही फेरियो। मानिसहरूको भिडले दुई कुकी महिलालाई निर्वस्त्र बनाएर हिँडाएको भिडिओ गत साता सामाजिक सञ्जालमार्फत् सार्वजनिक भयो। त्यसपछि आक्रोश र निन्दाको आवाज व्यापक बन्यो। उक्त घटनामा संलग्न भएको आरोपमा छ जना मानिसलाई गिरफ्तार गरियो। उक्त घटनाक्रमले मेरीलाई प्रहरीमा उजुरी दिन प्रेरित गर्‍यो। ""मलाई यदि मैले अहिले उजुरी दिइनँ भने अर्को मौका पाउने छैन भन्ने लाग्यो"" उनले भनिन्।  ""मलाई सधैँ आफ्नै छोरीका आक्रमणकारीहरूलाई कारबाहीको दायरामा ल्याउन प्रयास नगर्नुको पछुतो हुने छ।"" मेरीका अनुसार अहिले उनकी छोरी आत्महत्या गर्ने कुरा गर्छिन्।  तर आफूले उनलाई अझै पनि जीवनलाई अर्थपूर्ण बनाउन सकिने कुरामा आश्वस्त पार्ने गरेको बताइन्। उन्नाइस वर्षीया चिइन सियान्चिङलाई आफूले पनि उस्तै नियति भोग्नुपर्ने डरले सताएको छ। उनी र उनकी एक साथीसँग कुकी समुदायको भएकै कारण भन्दै फरक व्यवहार गरिएको उनले सुनाइन्।  उनका अनुसार राज्यको राजधानी इम्फालमा नर्सिङ पढ्ने क्रममा उनीहरू बसेको होस्टलमा आक्रमण समेत गरियो। “मानिसहरूको एउटा समूहले हामी लुकेर बसेको कोठाको ढोका ढकढक्याउँदै ‘तेरो समुदायको केटाले हाम्रो समुदायकी महिलाको बलात्कार गर्‍यो' भन्दै चिच्याउँथ्यो। उनीहरू ‘अब तिमीहरूलाई पनि हामी त्यस्तै गर्छौँ’ भन्थे” उनले सुनाइन्। उनले आफ्नी आमालाई फोन गरेर त्यो नै आफूसँगको अन्तिम सम्पर्क हुनसक्ने जानकारी दिइन्।  त्यसको केही मिनेटपछि दुई युवतीहरूलाई सडकमा तानेर बेहोस हुनेगरी कुटपिट गरियो।  सियान्चिङलाई उनीहरू मरे भन्ठानेर भिड त्यहाँबाट भागेको हो भन्ने लाग्छ।  प्रहरीले नाडी छामेपछि मात्र उनीहरू जीवित रहेको पत्ता लागेको थियो। कुकी पुरुषहरूले मैतेई महिलाहरूमाथि यौन दुर्व्यवहार गरेको अपुष्ट विवरण फैलिएपछि मैतेई पुरुषहरू उत्तेजित भएर सियान्चिङ र उनका साथीहरूविरुद्ध खनिएका हुन्।  द्वन्द्व चर्किएपछि मतभेदहरू तत्काल उत्कर्षमा पुगेका थिए जसले गर्दा पहिले एकअर्काको समीपमा रहेका यी दुई समुदाय पूर्ण रूपमा विभाजित भए।  दुवैले अहिले गाउँ प्रवेश गर्ने नाकामा अवरोध सिर्जना गरेका छन्। ती ठाउँहरूबाट रातभरि झडप भएका विवरणहरू आउने क्रम जारी छ। यद्यपि दुई कुकी महिलालाई नग्न हिँडाएको भिडिओ सार्वजनिक भएपछि मैतेई समुदायका महिला पनि विरोधमा ओर्लिएका छन्।  मणिपुरका महिलाहरूले नागरिक समाजमा शक्तिशाली भूमिका निर्वाह गर्दै आएका छन्।  तीमध्ये 'मणिपुरका आमाहरू' भनेर चिनिने 'मीरा पेइबिस' पनि एक हो।   उक्त समूहले राज्य र सेनाद्वारा शक्तिको दुरुपयोगदेखि मानवाधिकार उल्लङ्घनसम्मको विषयमा विरोध जनाएको छ।  भिडिओमा देखिएका दुई कुकी महिलामाथि आक्रमण भएको गाउँको समूहमा मीरा पेइबिसको नेतृत्व गर्ने सिनाम सुर्नलता लेइमाका अनुसार गाउँलेहरूले नै मुख्य सन्दिग्धलाई प्रहरीसमक्ष हस्तान्तरण गरेका हुन्। त्यसपछि मीरा पेइबिसका स्थानीय सदस्यहरू जम्मा भए र ती व्यक्तिको घरमा आगो लगाए। ""यो ती व्यक्तिहरूले गरेको जघन्य अपराधप्रति समुदायले जनाएको निन्दाको प्रतीक हो। उनीहरूको कार्यले सम्पूर्ण मैतेई समुदायको सम्मानमा ठेस पुर्‍याउनु हुँदैन” लेइमाले भनिन्। आरोपितकी श्रीमती र उनका तीन सन्तानलाई गाउँबाट निकालिएको छ। तर महिलाहरूलाई उच्च सम्मान गर्ने समाजको एउटा भिडले किन त्यस्तै दुर्व्यवहार गर्‍यो त? ""यो कुकी पुरुषहरूद्वारा आक्रमण गरिएका मैतेई महिलाहरूका लागि दुःख र बदला थियो"" लेइमाले बताइन्।  उनलाई व्यक्तिगत रूपमा यस्ता किसिमका आक्रमणहरूबारे थाहा छैन तर मैतेई महिलाहरूले यस प्रकारको अपराधको बारेमा कुरा नगर्ने जानकारी दिइन्। किनभने त्यसो गर्नुलाई लज्जास्पद ठानिन्छ। मणिपुरको राज्य प्रहरीले झडप सुरु भए लगत्तै मैतेई महिलामाथि भएको हिंसाबारे कुनै जानकारी प्राप्त नभएको बताएको थियो।  यद्यपि मैतेई समुदायका प्रवक्ताले मसँग त्यहाँ जानकारीमा नआएका थुप्रै आक्रमणहरू भएको बताए। ""हाम्रो समुदायका महिलाहरू आफूले भोगेको हिंसाबारे खुलेआम बोलेर वा प्रहरीलाई खबर गरेर आफ्नो गरिमामा दाउमा राख्न चाहँदैनन्” कोकोमी नामक मैतेई संस्थाका खुरैजम अथुबाले भने।  उनको विचारमा यौन हिंसाभन्दा बढी हत्या र विस्थापनको विषयमा ध्यान केन्द्रित गरिनुपर्छ। सिनाम सुर्नलता लेइमा प्रतिरोधमा ओर्लिएका महिलाहरूकी नेत्री हुन् भाइरल भिडिओमा देखिएकीमध्ये एक कुकी महिलाका भाइलाई यी सबै घटनाक्रमले विचलित बनाएको छ।  उनकी दिदीलाई निर्वस्त्र बनाएर यौन दुर्व्यवहार गर्ने भिडले उनीहरूका बुबा र उनीहरूका कान्छो भाइको पनि हत्या गर्‍यो।  झडप सुरु हुँदा उनी र उनकी आमा भने अर्को गाउँमा आफन्तलाई भेट्न गएका थिए र बाँच्न सफल भए।  उनीहरूका एक नातेदारको घरको सानो कोठामा मसँग भेट्दा ती २३ वर्षीय ती युवक प्राय: मौन बसे। मैले ती युवकलाई उनी सरकार र प्रहरीले के गरोस् भन्ने चाहन्छन् भनेर सोधेँ। उनले भने ""त्यो भिडका प्रत्येक व्यक्तिलाई गिरफ्तार गरोस्। विशेषगरी मेरो बुबा र भाइको हत्या गर्नेहरूलाई।"" ""अनि  दुवै समुदायलाई निष्पक्ष व्यवहार गरियोस्।"" अन्तर्राष्ट्रिय नारी दिवस: महिलामाथि हुने दुर्व्यवहार बुझाउने केही शब्द दुवै समुदायमा सङ्घीय र प्रदेश सरकारप्रति अविश्वास देखिन्छ।  मणिपुरका मुख्यमन्त्री एन बीरेन सिंह मैतेई समुदायका हुन्।  उनले दोषीहरूलाई “मृत्युदण्डसहित कडाभन्दा कडा सजाय”को प्रतिबद्धता व्यक्त गरेका छन्।  तर द्वन्द्व समाधान गर्न नसकेको भन्दै राजीनामा माग गरिएको प्रश्नमा उनले भने ""म यसबारे बोल्न चाहन्न। मेरो जिम्मेवारी राज्यमा शान्ति ल्याउनु र अपराधीलाई दण्डित गर्नु हो।""  भारतीय प्रधानमन्त्री नरेन्द्र मोदीले दुई महिलाको भिडिओ सार्वजनिक भएपछि मात्र मणिपुरमा चर्किएको द्वन्द्वबारे आफ्नो मौन भङ्ग गरेका थिए।  ""मणिपुरका छोरीहरूमाथि जे भयो त्यो कदापि क्षमायोग्य होइन"" उनले भने। ""कुनै पनि दोषीलाई छुट दिइने छैन।"" तर लेइमालाई भने प्रधानमन्त्रीको अभिव्यक्तिले आफ्नो समुदायलाई गलत तरिकाले चित्रण गरेको र गत मे महिनादेखि जारी हिंसाको बेवास्ता गरिएको जस्तो लागेको छ।  उक्त हिंसाका कारण ६०००० मानिस विस्थापित भएको बताइन्छ। अनुसन्धानकर्ता ग्रेसी हाओकिपले पीडित महिलाहरूको समर्थनमा आवाज उठाएकी छन् “कुकी महिलामाथि आक्रमण हुँदा प्रधानमन्त्री बोले। तर हामीले जे भोग्दै आएका छौँ त्यो चाहिँ गलत होइन? के हामी मैतेई महिलाहरू भारतका नागरिक होइनौँ?” उनले प्रश्न गरिन्।  उक्त भिडिओले मणिपुरमा जारी द्वन्द्वलाई फेरि चर्चामा ल्याएको छ। ""यदि यो भिडिओ नभएको भए हामीतर्फ सरकार र अन्य राजनीतिक दलहरूको ध्यानाकर्षण हुने थिएन"" नर्सिङकी विद्यार्थी चिइन सियान्चिङसहित झडपका अन्य पीडितहरूलाई समर्थन गर्ने अनुसन्धानकर्ता ग्रेसी हाओकिपले भनिन्। यसले साहसपूर्वक आफ्नो जीवन पुरानै लयमा फर्काउन प्रयासरत पीडितहरूलाई मद्दत पुर्‍याउने उनको तर्क छ। चिइन सियान्चिङले मलाई उनले आफ्नो समुदायका महिलाहरूसमक्ष दिएको मन्तव्यबारे सुनाइन्। उनी अहिले अर्को स्थानीय नर्सिङ विद्यालयोमा भर्ना भएकी छन्।  ""मेरी आमाले परमेश्वरले मलाई कुनै कारणवश जीवित राखेको बताउनुभयो। त्यसैले मैले आफ्ना सपनाहरू नत्याग्ने निर्णय गरेकी हुँ।"" 2023 बीबीसी। अन्य वेबसाइटका सामग्रीहरूका लागि बीबीसी जिम्मेवार छैन।  "
https://www.bbc.com/nepali/articles/c1wvdvygqqno,"सर्वोच्च अदालतले कोशी प्रदेशमा उद्धव थापाको मुख्यमन्त्री नियुक्ति 'नेपालको संविधानबमोजिम प्रतिकूल देखिएको' भन्दै बदर  गर्ने आदेश दिएको छ। कोशीमा नेपाली कांग्रेसको नेतृत्वमा तीन साताअघि  सरकार गठन भएको थियो।    साउन १२ः साउन ११ः साउन ८ :  असार २७:  असार २२:    असार २२:  असार १५: बीबीसी न्यूज नेपाली यूट्यूबमा पनि छ। हाम्रो च्यानल सब्स्क्राइब गर्न तथा प्रकाशित भिडिओहरू हेर्न  यहाँ  क्लिक गर्नुहोस्।  तपाईँ  फेसबुक   इन्स्टाग्राम  र  ट्विटर मा पनि हाम्रा सामग्री हेर्न सक्नुहुन्छ।  अनि बीबीसी नेपाली सेवाको कार्यक्रम बेलुकी पौने नौ बजे रेडिओमा सोमवारदेखि शुक्रवारसम्म सुन्न सक्नुहुन्छ। अब नयाँ सरकारका लागि पुन: आह्वान गर्न प्रदेश प्रमुखलाई आदेश दिइएको छ।  नेकपा एमालेले दायर गरेको रिट निवेदनमाथि सर्वोच्च अदालतको पूर्ण इजलासले बुधवार सुनुवाइ गरेको थियो। त्यसको फैसला बिहीवार आएको हो।  सर्वोच्च अदालतका प्रवक्ता बिमल पौडेलले पत्रकारहरूसँग आदेशको पाठ सुनाउँदै “नेपालको संविधानको धारा १६८ को उपधारा २ बमोजिम अर्को सरकार गठन गर्ने विकल्प रहेसम्म सो विकल्प अपनाउनु वाञ्छनीय देखिएको उक्त धाराबमोजिम नयाँ सरकार गठन गर्न मिल्ने नै अवस्था रहेको र जुन बिन्दुबाट संविधानको प्रयोग र पालनामा त्रुटि देखिएको हो सोही अवस्थाबाट संविधानसम्मत ढङ्गले प्रक्रिया अगाडि बढाउनु मनासिब देखिएको” बताए।  अबको ""सात दिनभित्र"" प्रदेशसभाको बहुमत प्राप्त गर्न सक्ने प्रदेशसभा सदस्यलाई मुख्यमन्त्री पदमा नियुक्त गर्न प्रदेश प्रमुखलाई आदेश दिइएको छ। पूर्ण इजलासमा न्यायाधीशत्रय ईश्वरप्रसाद खतिवडा डा.आनन्दमोहन भट्टराई र तिलप्रसाद श्रेष्ठ थिए। यसअघि असार २७ मा सर्वोच्च अदालतले कोशी सरकारलाई ""दीर्घकालीन असर पर्ने कुनै पनि कार्य नगर्न""   आदेश दिएको थियो। प्रदेशप्रमुख परशुराम खापुङलाई पनि प्रतिवादी बनाइएको उक्त रिट निवेदनमा प्रमुख प्रतिपक्षी एमालेले नेपाली कांग्रेसका उद्धव थापा मुख्यमन्त्री नियुक्त भएकोमा त्यसलाई बदर गर्न माग गरेको थियो। मङ्सिरमा भएको प्रदेशसभा निर्वाचनपछि कोशीसहित सुदूरपश्चिम गण्डकी र लुम्बिनी  प्रदेशमा एमालेले आफ्नो नेतृत्वमा सरकार गठन गरेको थियो।  तर एमालेका हिक्मतकुमार कार्की नेतृत्वको सरकारले बहुमत गुमाएसँगै प्रदेशमा रहेको आफ्नो अन्तिम सरकार पनि एमालेको नेतृत्वबाट गुमेको थियो।  कोशी प्रदेश सभाका सभामुख बाबुराम गौतम मुख्यमन्त्री ‘नियुक्तिको तथ्यमा विवाद देखिँदैन’ भनिएको आदेशमा प्रदेश सरकार गठनका पक्षमा मतदान गरेका प्रदेश सभाका सभामुख बाबुराम गौतमको भूमिकाबारे भने प्रश्न उठाइएको छ। सभामुखले कुनै पनि खालको ""राजनीतिक पक्षधरता देखाउन नहुने"" र उक्त पदमा नियुक्त भइसकेपछि ""स्वतन्त्र र तटस्थ"" रहनुपर्ने प्रदेश सभाका सबै राजनीतिक दल सदस्यहरूप्रति सभामुखले ""समान दूरी र समान व्यवहार कायम राख्नुपर्ने"" ""रेफ्री वा एम्पायर""को भूमिका खेल्नुपर्ने आदेशमा जनाइएको छ। “त्यसैले सभामुखलाई मत दिने अधिकार नहुने र मत बराबर भएमा अध्यक्षता गर्ने व्यक्तिले आफ्नो निर्णायक मत दिने व्यवस्था गरिएको हो ” आदेशमा थप भनिएको छ। “कुनै खास राजनीतिक दल वा कुनै दलका सदस्यलाई समर्थन गर्नुको स्वाभाविक अर्थ एउटासँग विशेष सम्बन्ध र अन्यसँग भिन्न खालको सम्बन्ध राखेको हुन जान्छ।” नेपालको संविधानको सक्कल प्रति कोशी प्रदेश सरकारमा कुनै पनि एक दलको बहुमत नरहेकाले अब नेपालको संविधानको धारा १६८ (२) बमोजिम 'प्रदेश सभामा प्रतिनिधित्व गर्ने दुई वा दुई भन्दा बढी दलहरूको समर्थनमा बहुमत प्राप्त गर्न सक्ने प्रदेश सभाको सदस्यलाई प्रदेश प्रमुखले मुख्यमन्त्री नियुक्त गर्ने' व्यवस्था आकर्षित हुन्छ। जसअनुसार सरकार गठन हुन नसकेमा वा त्यसरी गठित सरकारले धारा १६८ (४) बमोजिम विश्वासको मत प्राप्त गर्न नसकेमा धारा १६८ (३) बमोजिम सरकार गठनको बाटो खुल्नेछ। उक्त धारामा 'प्रदेश प्रमुखले प्रदेश सभामा सबैभन्दा बढी सदस्यहरू भएको संसदीय दलको नेतालाई मुख्यमन्त्री नियुक्त गर्ने' व्यवस्था छ। कोशी प्रदेशमा एमाले ४० सिटसहित सबैभन्दा ठूलो दलको हैसियतमा छ। ९३ सदस्यीय प्रदेश सभामा कांग्रेससँग २९ माओवादी केन्द्रसँग १३ राष्ट्रिय प्रजातन्त्र पार्टीसँग छ नेकपा (एकीकृत समाजवादी)सँग चार र जनता समाजवादी पार्टी नेपालसँग एक सीट छ। नेकपा माओवादी केन्द्र एकीकृत समाजवादी र जनता समाजवादी पार्टीसहितका दलको समर्थनमा थापालाई मुख्यमन्त्री बनाउने प्रस्ताव गरिएको थियो। उक्त प्रस्तावमा कोशी प्रदेशका सभामुख बाबुराम गौतमले पनि हस्ताक्षर गरेका थिए। सभामुखले मत बराबर भएको अवस्थामा मात्रै आफ्नो समर्थन दिन सक्ने व्यवस्था संविधानले उल्लेख गरेको छ। एमालेले उक्त नियुक्ति शक्ति पृथकीकरणको सिद्धान्तविपरीत रहेको भन्दै आपत्ति जनाएको थियो। एमालेले आफ्नो नेतृत्वमा रहेको प्रदेश सरकारले बहुमत गुमाएसँगै दुवै पक्षमा स्पष्ट बहुमत नदेखिएका कारण नयाँ सरकार गठनबारे अन्योल देखिएको थियो। कुल ९३ सदस्य रहेको कोशी प्रदेशसभामा नेकपा एमालेका ४० र राष्ट्रिय प्रजातन्त्र पार्टीका छ सांसद एकातिर छन्। बाँकी कांग्रेस र माओवादीसहितका दलका ४६ सांसद अहिले सरकारको पक्षमा छन्। प्रदेशसभामा बहुमतका लागि ४७ सांसद आवश्यक हुन्छ।  सभामुखको समेत हस्ताक्षरसहित ४७ सांसदको समर्थन जुटाएका थापाले कांग्रेस माओवादी र समाजवादीलाई समेटेर मन्त्रीहरू पनि नियुक्त गरिसकेका छन्।  कोशी प्रदेश प्रमुख परशुराम खापुङद्वारा प्रदेशको मुख्यमन्त्रीका लागि मङ्गलवार साउन १६ गते अपराह्न ५ बजे भित्र दाबी पेस गर्न आह्वान  सर्वोच्च अदालतद्वारा कोशी प्रदेशमा उद्धव थापाको मुख्यमन्त्री नियुक्ति 'नेपालको संविधानबमोजिम प्रतिकूल देखिएको' ठहर सात दिनभित्र प्रदेशसभाको बहुमत प्राप्त गर्न सक्ने प्रदेशसभा सदस्यलाई मुख्यमन्त्री पदमा नियुक्त गर्न प्रदेश प्रमुखलाई आदेश सर्वोच्च अदालतद्वारा कोशी सरकारको मुद्दा पूर्ण इजलासमा पठाउने आदेश  कोशी सरकालाई दीर्घकालीन असर पर्ने कुनै पनि कार्य नगर्न सर्वोच्च अदालतको आदेश कांग्रेस नेतृत्वको कोशी सरकारविरुद्ध एमालेद्वारा सर्वोच्च अदालतमा रिट निवेदन  सभामुख समेतको समर्थनमा नेपाली कांग्रेसको नेतृत्वमा सरकार गठन   नेकपा एमालेको नेतृत्वमा रहेको कोशी प्रदेश सरकारले बहुमत गुमायो 2023 बीबीसी। अन्य वेबसाइटका सामग्रीहरूका लागि बीबीसी जिम्मेवार छैन।  "
https://www.bbc.com/nepali/articles/ckmlmgyr37zo,पछिल्लो लक्ष्य अनुसार काम भएको भए काठमाण्डू-तराई/मधेस द्रुतमार्ग हुँदै काठमाण्डूबाट आउँदो वर्ष २०८१ सालको पुस महिनादेखि एक घण्टाकै हाराहारीमा पूर्वपश्चिम राजमार्ग झर्न सकिने थियो। बीबीसी न्यूज नेपाली यूट्यूबमा पनि छ। हाम्रो च्यानल सब्स्क्राइब गर्न तथा प्रकाशित भिडिओहरू हेर्न  यहाँ  क्लिक गर्नुहोस्। तपाईँ  फेसबुक   र  ट्विटर मा पनि हाम्रा सामग्री हेर्न सक्नुहुन्छ। अनि बीबीसी नेपाली सेवाको कार्यक्रम बेलुकी पौने नौ बजे रेडिओमा सोमवारदेखि शुक्रवारसम्म सुन्न सक्नुहुन्छ।द्रुतमार्गमा पर्ने ८७ मध्ये १६ वटा पुल जटिल प्रकृतिका हुने बताइएको छ (प्रतीकात्मक तस्बिर) मन्त्रिपरिषद्को २०८० वैशाख ५ गतेको बैठकले राष्ट्रिय गौरवको उक्त आयोजना २०८३ चैतभित्र पूरा गर्ने गरी म्याद थप गरिदिएको छ। करिब दुई खर्ब १४ अर्ब रुपैयाँको लागत नबढ्ने गरी उक्त म्याद थपिएको नेपाली सेनाले जनाएको छ। तैपनि उक्त आयोजना तोकिएको अवधिमै सम्पन्न हुनेमा कैयौँले आशङ्का गरिरहेका छन्। तर नेपाली सेनाका प्रवक्ता सहायक रथी कृष्णप्रसाद भण्डारी भन्छन् “जग्गा अधिग्रहण र ठेक्का प्रक्रिया लगायतका काम प्राविधिक ढिलाइबिना समाधान भएमा आयोजना निर्धारित समयभित्रै सकिन्छ भनिएको छ।” सम्भाव्यता अध्ययनदेखि निर्माणको जिम्मेवारीसहित नेपाली सेनालाई आयोजना हस्तान्तरण गरेयताका प्रगतिले थप ढिलाइ हुने आशङ्कालाई बल दिएको पाइन्छ। जानकारहरूका अनुसार २०४९ सालमा डेनिस अन्तर्राष्ट्रिय विकास एजेन्सी (डानिडा) ले सम्भाव्यता अध्ययन गरेको उक्त आयोजनाको विस्तृत सम्भाव्यता अध्ययन २०६४ सालमा नेपाल सरकार आफैँले गरेको थियो। त्यसमा एशियाली विकास ब्याङ्कले प्राविधिक सहयोग गरेको थियो। त्यसपछि आफूले प्रारम्भिक ट्र्याक बनाउने काम २०६३ सालमा थालेर तीन वर्षमा सम्पन्न गरेको नेपाली सेनाले जनाएको छ। काठमाण्डूबाट निजगढसम्मको ७२.५ किलोमिटरको उक्त द्रुत मार्ग करिब १ घण्टामै पूरा गरिने बताइएको छ जसमा ठूला-ठूला पुल र सुरुङ पनि हुनेछन्। सरकारले नेपाली सेनाको व्यवस्थापनमा बनाउने भन्दै उक्त आयोजना २०७४ साउन २७ गते उसलाई हस्तान्तरण गरेको हो। आयोजनामा भइरहेको ढिलाइ देखेपछि २०७६ साल असारमा भएको संसद्को विकास तथा प्रविधि समितिले समयमै काम सिध्याउन सेनालाई र विस्तृत आयोजना प्रतिवेदन (डीपीआर) स्वीकृत गर्न सरकारलाई निर्देशन दियो। सुरुमा २०७८ सालमै सम्पन्न गर्ने भनिएको आयोजनाबारे समितिको बैठकमा सांसद जिप छिरिङ लामाले दाबी गरेका थिए “सेनाले पाँच वर्षभित्र पनि आयोजना सम्पन्न गर्न सक्दैन।” मन्त्रिपरिषद्ले त्यही वर्ष भदौ १ गते डीपीआर स्वीकृत गरेको हो। तर करिब दुई वर्षपछि २०७८ जेठ २ गते ठेक्का सम्झौता भएर निर्माणको काम सुरु भएको छ। सैनिक प्रवक्ता भण्डारीका अनुसार कुल कामको २३.४५ प्रतिशत र बजेटको २५.६४ प्रतिशत प्रगति भएको छ। सडक आयोजना निर्माणको कामलाई ११ वटा खण्डमा विभाजन गरिएको छ। सातवटा प्याकेजको ठेक्का सम्झौता भएर काम भइरहेको छ भने ८ (क) र ९ (क र ख) कलस्टरको ठेक्काको टेन्डर  खुला गरेर त्यो अन्तिम चरणमा रहेको भण्डारीले बताए। ठेक्का प्रक्रिया सुरु हुन बाँकी रहेको ८ (ख) १० र ११ क्लस्टरको काम हो जसमा जग्गा अधिग्रहणमा विवाद देखिएको ललितपुरको खोकना क्षेत्रको काम पनि पर्छ। महालेखा परीक्षकको प्रतिवेदन अनुसार सडकको राइट अफ वेमा पर्ने १५ हजार ४२३ रोपनी जग्गा अधिग्रहण गर्नुपर्ने छ। तर त्यसमध्ये ५ हजार १७२ रोपनी मात्र व्यक्तिगत जग्गा रहेको जनाउँदै सेनाले ३९२ रोपनी अधिग्रहण गर्न बाँकी रहेको र त्यसमा आयोजनाको मुखमा पर्ने खोकनाका साथै ललितपुरकै बुङ्गमति र फर्सिडोल क्षेत्रमा ३७६ रोपनी जग्गा छ। उक्त सडकमा बन्ने ८७ वटा पुलको लम्बाइ १० किलोमिटर ५९६ मिटर हुनेछ। त्यसमा बन्ने तीनवटा सुरुङ जम्मा छ किलोमिटर ४१५ मिटर लामो हुने छ। जेठको अन्तिमसम्मको विवरण दिँदै सैनिक प्रवक्ता भण्डारी भन्छन् “एक हजार ८२३ मिटर सुरुङ खन्ने काम सकिएको छ। त्यस्तै ४५ वटा पुलको काम भइरहेको छ।” आयोजना सम्पन्न गर्न ३८ हजार ६६४ वटा रूख काट्नुपर्ने छ। त्यसमध्ये २८ हजार ३९४ वटा रूख काटिसकेको सेनाले जनाएको छ। एउटा रुखको काट्दा २५ वटा रोप्नुपर्ने नियमअनुसार छ लाख १४ हजार ५९५ वटा रुख रोपिएको उसको भनाइ छ। महालेखा परीक्षकको प्रतिवेदनले लक्ष्य अनुसारको वृक्षारोपण नभएको औँल्याएको छ। आर्थिक वर्ष २०७९/८० मा आयोजनाको निम्ति कुल ३० अर्ब विनियोजन भएकोमा करिब एक चौथाइ मात्र खर्च भएको छ। पछिल्लो वर्ष रकम कटौती गरिएको छ। वार्षिक बजेट प्रस्तुत गर्दै अर्थमन्त्री प्रकाश शरण महतले भनेका छन् “काठमाण्डू-तराई मधेस द्रुतमार्ग आयोजनाका लागि २२ अर्ब ५० करोड विनियोजन गरेको छु।” अघिल्लो संसद्‌मा विकास तथा प्रविधि समितिकी सभापति रहेकी कल्याणी खड्काले अन्य आयोजनामा बजेट नपुग हुने गरेको तर उक्त आयोजनाले पर्याप्त बजेट पाए पनि खर्च हुन नसकेको टिप्पणी गरिन्। उनलाई थपिएको म्यादभित्र पनि आयोजना सम्पन्न हुनेमा आशङ्का छ “म समयमै सकियोस् भन्ने शुभकामना दिन्छु। तर समयमै सकिन्छ भन्ने मलाई लाग्दैन।” काम गर्ने अवस्था अन्य आयोजनाभन्दा फरक नभएकाले राष्ट्रिय गौरवका आयोजनामा पनि ढिलासुस्ती हुन गरेको उनको भनाइ छ।  त्यसका निम्ति सरकारी निकायबीचको समन्वयको निम्ति युटिलिटी कोरिडोर ऐन ल्याउनुपर्ने उनको सुझाव छ। खड्का भन्छिन् “आयोजनाको सीमासाँध छुट्टाइदिएपछि निर्बाध काम हुनुपर्ने अवस्था हुनुपर्छ।” तर भौतिक पूर्वाधार तथा यातायात मन्त्रालयका पूर्वसचिव तुलसी सिटौला सेनालाई उक्त जिम्मेवारी दिनु हुँदैनथ्यो भन्नेहरूमध्ये पर्छन्। अलग निकाय खडा गरेर उक्त आयोजना निर्माण गर्नुपर्ने आफ्नो पूर्वधारणा सुनाउँदै उनले भने “ठूला-ठूला पुल र सुरुङहरू बनाउनुपर्ने निकै महत्त्वपूर्ण आयोजना हो सेनासँग त्यस्तो काम गर्न सक्ने अनुभव थिएन। त्यसैले सडक विभागकै संलग्नता समेत रहने गरी नयाँ संरचनालाई काम गर्ने जिम्मा दिनुपर्थ्यो।” तर नेतृ खड्का सेनालाई दिनै हुँदैनथ्यो भन्ने पक्षमा छैनन्। उनले भनिन् “सरकारी निकायकै जिम्मेवारी धेरै छन्। कतै अनुगमनको कमी कतै आयोजना अलपत्र भएकाले काम समयमै सिध्याउन सेनालाई दिएको हुनुपर्छ। त्यसको निम्ति काम गर्न सक्ने अवस्था सिर्जना गर्ने गरी कानुनहरू बनाउनुपर्ने देख्छु।” सैनिक प्रवक्ता भण्डारीले जटिल भौगोलिक अवस्था रहेका ठाउँहरूमा सेनाले काम गरिरहेको भन्दै खाँदवारी-किमाथाङ्का गोरखाको आरूघाट-लार्के कर्णाली कोरिडोरका दुई खण्ड र दार्चुलाको तिङ्कर क्षेत्रमा ट्रयाक खोल्ने जिम्मेवारीलाई उदाहरणको रूपमा पेस गरे। द्रुतमार्गमा सेना आफैँले नगरी अन्तर्राष्ट्रिय परामर्शदाता र निर्माण कम्पनीहरूबाट काम गराइरहेकाले भन्दै उनले सेनाको क्षमता बाहिरको काम नभएको बताए। तर पूर्वसचिव सिटौलाले भने “म गलत बनूँ तर समयमै काम सकिनेमा शङ्का छ समयमै काम नसकिएमा अन्तर्राष्ट्रिय परामर्शदाता र निर्माण कम्पनीले गर्ने दाबीले नेपाललाई ठूलो आर्थिक भार पर्न सक्छ।” आयोजनाको समितिमा बसिसकेका निजामती सेवाका एक सहसचिवले भने सेनाकै कारण आयोजनाको कामले गति लिइरहेको बताए। उनले भने “अरूलाई बनाउन दिएको भए मुद्दा मामिला उजुरी र अख्तियारका कारण काम नै अघि बढ्न सक्ने थिएन।” तर कतिपयले उक्त निर्माणमा भूराजनीतिक चासो र स्वार्थ देखिएको भन्दै निर्माणमा भएको र हुन सक्ने थप ढिलाइमा त्यसले पनि काम गर्ने विश्लेषण गरेको पाइन्छ। 2023 बीबीसी। अन्य वेबसाइटका सामग्रीहरूका लागि बीबीसी जिम्मेवार छैन।  
https://www.bbc.com/nepali/articles/c72v438v1vlo,माओवादी सशस्त्र द्वन्द्वकालमा बालबालिकाको प्रयोग भएको भन्नेबारे सर्वोच्च अदालतमा परेको एक रिट निवेदनमाथि प्रधामन्त्री पुष्पकमल दाहाल प्रचण्डले लिखित जबाफ पेश गरेपछि उक्त विषयमा पुन: बहस छेडिएको छ।  बीबीसी न्यूज नेपाली यूट्यूबमा पनि छ। हाम्रो च्यानल सब्स्क्राइब गर्न तथा प्रकाशित भिडिओहरू हेर्न  यहाँ  क्लिक गर्नुहोस्।  तपाईँ  फेसबुक   इन्स्टाग्राम  र  ट्विटर मा पनि हाम्रा सामग्री हेर्न सक्नुहुन्छ।  अनि बीबीसी नेपाली सेवाको कार्यक्रम बेलुकी पौने नौ बजे रेडिओमा सोमवारदेखि शुक्रवारसम्म सुन्न सक्नुहुन्छ। फाइल तस्बिर द्वन्द्वकालका तत्कालीन माओवादी शीर्ष नेताहरू पुष्पकमल दाहाल प्रचण्ड र पूर्व प्रधानमन्त्री बाबुराम भट्टराईविरुद्ध त्यसबेला उनीहरू अन्तर्गत काम गरेका व्यक्तिहरूले रिट निवेदन दर्ता गरेका हुन्।   बालबालिकालाई युद्धमा प्रयोग गरेको भन्दै 'बहिर्गमित जनमुक्ति सेना नेपाल'का अध्यक्ष लेनिन बिष्टसहित नौ जनाले प्रचण्ड र भट्टराईमाथि अनुसन्धान र प्रचलित कानुन अनुसार कारबाही गर्न माग गरेका छन्। उनीहरूले प्रचण्डको प्रधानमन्त्री पद निलम्बनको समेत माग गरेका छन्। प्रचण्डले महान्यायाधिवक्ता कार्यालयमार्फत् यसै साता सर्वोच्च अदालतमा पेस गरेको जबाफमा भने कुनै पनि आधिकारिक दस्तावेजमा सशस्त्र द्वन्द्वकालमा बालबालिकालाई सेनाको रूपमा प्रयोग गरेको बारे केही पनि उल्लेख नगरिएको जनाइएको छ। प्रचण्डको जबाफमा लेखिएको छ“विस्तृत शान्ति सम्झौता र हतियार सेना व्यवस्थापनको अनुगमन सम्झौता अन्तरिम संविधान नेपालको संविधान र अन्य आधिकारिक लिखित दस्तावेजले समेत सशस्त्र द्वन्द्वकालमा बालबालिकालाई सेनाको रूपमा प्रयोग गरेको कहीँ कतै देखिँदैन।” उनले नेपालको सशस्त्र द्वन्द्वलाई शान्ति प्रक्रियामा लैजान सघाएको राष्ट्र सङ्घीय निकाय अनमिनले निवेदकहरू लगायत अन्यलाई “बाल सेना नभई नाबालिग भनी नामकरण गरेको” प्रसङ्ग उल्लेख गरेका छन्। र नाबालिगलाई “बन्दुक बोकाउनु जासुसी गर्न लगाउनु युद्ध मैदानमा पठाउनु युद्धको सर सामान ढुवानी गर्न लगाउनु र हरहिसाबले जीउ ज्यानको खतराको सामु राख्नु अन्तर्राष्ट्रिय कानुन अनुसारको युद्ध अपराध भएको” रिट निवेदनमा लेखिएको छ। २०५२ साल फागुन १४ गते गोरखाको पुन्द्रुङस्थित एक विद्यालयको कक्षा चारमा अध्ययनरत दिलबहादुर रम्तेललाई प्रहरीले चलाएको गोली लाग्यो। एघार वर्षको उमेरमा ज्यान गुमाएका रम्तेललाई तत्कालीन माओवादीले ‘जनयुद्ध’का प्रथम सहिद घोषणा गरे। पछि रम्तेलको जन्मस्थान बारपाक सुलिकोटमा ‘सहिद रम्तेल स्मृति पार्क’ निर्माण भयो। २०७५ सालमा प्रचण्ड स्वयंले उक्त पार्क उद्घाटन गरेका विवरणहरू सार्वजनिक भएका थिए। “एउटा ११ वर्षीय बालकलाई दलले सहिद मान्नु नै युद्धमा बालबालिकाको प्रयोग भएको थियो भन्ने कुराको प्रमाण हो” लेनिन विष्टले बीबीसीको एक प्रश्नको जबाफमा भने। “युद्धमा दश हजारभन्दा बढी बालबालिका थियौँ। शान्ति प्रक्रियासम्म आइपुग्दा धेरै जना उमेरले १८ पुगे। जसको उमेर त्योभन्दा कम थियो सबैलाई क्यान्टोनमेन्टबाट निकालियो।” संयुक्त राष्ट्रसङ्घीय मिसन अनमिनले नै आफूहरूलाई उमेर नपुगेका कारण माओवादी लडाकुमा प्रमाणित नगरेको दृष्टान्त दिँदै निवेदकहरूले “माओवादीले बाल योद्धा प्रयोग गरेको कुरा संयुक्त राष्ट्र सङ्घले प्रमाणित गरेको” दाबी गर्दै आएका छन्। अनमिनको तथ्याङ्क अनुसार त्यति बेला २९७३ जना नाबालिग प्रमाणित भएका थिए। अन्तर्राष्ट्रिय अभ्यास अनुसार उनीहरूलाई लडाकुहरूको शिविरबाट निकाली राज्यद्वारा व्यवस्थापन गरिने भनिएको विष्टको दाबी छ। “तर राज्यको तर्फबाट व्यवस्थापनको निम्ति कुनै पहल भएन। विभिन्न कालखण्डमा वार्ता भए तर ती छलफलहरूमा भएको सहमति कार्यान्वयन भएन। मानव अधिकार आयोगले हाम्रो व्यवस्थापनका लागि सिफारिस गरेको थियो तर केही भएन” उनले भने। सङ्गठित सङ्घर्ष शान्तिपूर्ण धर्ना र चरणबद्ध छलफलले कुनै निकास नदेखाएपछि कानुनी बाटो अपनाएको उनले जिकिर गरे। उनले भने”अब सर्वोच्चले हाम्रो मुद्दालाई कसरी व्याख्या गर्छ भन्ने कुरा हो। अदालतले पनि न्याय दिन सकेन भने हाम्रा लागि अन्तर्राष्ट्रिय कानुनी निकायमा जाने बाटो खुला हुन्छ।”  फाइल तस्बिर युद्धमा होमिएका १८ वर्षभन्दा कम उमेरका बालबालिका वा किशोर किशोरीलाई ‘बाल सेना/लडाकु’ भन्ने वा ‘नाबालिग’ भन्ने विषयमा अन्योल देखिएको छ।  माओवादी लडाकुको रेखदेख तथा सेना समायोजनका लागि गठित विशेष समितिका संयोजक रहेका पूर्व रथी बालानन्द शर्माका अनुसार “यद्धरत पक्षमा नाबालिगहरू रहेको यथार्थ” अनमिनले नै पुष्टि गरेको हो। त्यसअघि नेपाल सरकार माओवादीलगायतले ‘को माओवादी लडाकु हो र को होइन’ भन्ने छुट्टाउन संयुक्त रूपमा मापदण्ड बनाएर अनमिनलाई बुझाएको थियो।   “उमेर कम भए पनि ती सबैलाई अनमिनले ‘भेरिफाइड माइनर लेट रिक्रुट्स’को रूपमा व्याख्या गरेको थियो।“  नेपालमा १५/१७ वर्षअघि बाल सेना भनिएकाहरूको विषयमा यत्रो वर्ष चर्चा नहुनु र अहिले सतहमा आउनुले समस्यालाई जटिल बनाएको शर्माको ठम्याई छ।  उनले भने”नाबालिग भनेर शिविरबाट निकालियो। यस विषयमा यत्रो वर्ष केही भएन। त्यति बेला उमेर नपुगेकाहरू अहिले वयस्क भए। अब त राहत कार्यक्रम वा पुनर्स्थापना नाबालिगलाई नभई वयस्कलाई दिनु पर्‍यो।“  उनी यसलाई बेलामा उठाएको तर सम्बोधन नभएको विषयको रूपमा व्याख्या गर्छन्। “त्यति बेला सिर्जित समस्या समयमा समाधान नगर्दा नौलो समस्याको सामना गरिरहेका छौँ। ‍यसलाई अनावश्यक रूपमा जटिल बनाइरहेका छौँ।“  युद्ध वा कुनै पनि राजनीतिक आन्दोलनमा बालबालिकाको प्रयोग वर्जित गर्ने नीतिगत निर्णय वा कानुन निर्माण नै आफूहरूको पहिलो माग भएको पूर्व ‘बाल लडाकु’हरू बताउँछन्। देशमा निरन्तर भइरहेका आन्दोलन तथा प्रदर्शनहरूमा बालबालिकाको उपस्थिति हुने गरेको औँल्याउँदै लेनिन विष्टले भने”भोलि कुनै बेला युद्ध नै भयो भने पनि   हिंसात्मक गतिविधिमा बालबालिकाको प्रयोग नहोस् भन्ने हो।” अदालतले आवश्यक व्याख्या गरिदिए नयाँ पुस्तालाई राजनीतिक द्वन्द्वमा संलग्न हुनबाट रोक्न सकिने उनले ठानेका छन्। त्यस्तै माओवादीको नेतृत्व गरेका प्रचण्ड र बाबुराम भट्टराईलाई कानुनबमोजिम कारबाही उनीहरूको दोस्रो माग हो। “प्रचलित अन्तर्राष्ट्रिय कानुन बमोजिम कानुनको दायरामा ल्याउन राष्ट्रिय र अन्तर्राष्ट्रियरूपमा आवश्यक पर्ने कार्य गर्नु” सर्वोच्च अदालतमा दर्ता भएको रिटमा माग गरिएको छ। पूर्वलडाकु दम्पतीको पुनर्स्थापना यात्रा यसबाहेक सम्पूर्ण बाल सेनाहरूको सुरक्षा र जीविकोपार्जनसँग सम्बन्धित समस्याहरू हल हुनुपर्ने उनीहरूको माग छ। “हिजो पो हामी बाल सेना थियौँ। अहिले व्यक्ति होइन २९७३ वटा परिवारको सवाल छ। युद्धले हाम्रो शिक्षा बिगार्‍यो जसका कारण हामी बेरोजगार छौँ। रोजगार नहुँदा के खाने कसरी छोराछोरी पढाउने?” लेनिन प्रश्न गर्छन्।  सर्वोच्च अदालतलाई दिएको जवाफमा प्रचण्डले भने विभिन्न आर्थिक वर्षका बजेट तथा कार्यक्रममार्फत् द्वन्द्वकालका अयोग्य ठहरिएका लडाकुहरूलाई २०७३/७४ देखि नै आर्थिक सहायता उपलब्ध गराउँदै आएको बताएका छन्।  त्यस्तै अयोग्य ठहरिएका लडाकुहरूलाई दुई लाख रुपैयाँ दिने भन्ने सरकारको निर्णयविरुद्ध कुनै बेला रिट निवेदन पर्दा अहिले आफू विरुद्ध निवेदन दिएकाहरूले नै आफूहरू बहिर्गमित अयोग्य लडाकु भएको स्वीकार गरेको र राहत रकम पाउनु पर्ने दाबी गरेको जनाइएको छ। 2023 बीबीसी। अन्य वेबसाइटका सामग्रीहरूका लागि बीबीसी जिम्मेवार छैन।  
https://www.bbc.com/nepali/articles/cz9qvm7pd12o,"टेस्ट खेल्ने राष्ट्र (आइसीसीको पूर्ण सदस्यता प्राप्त) र नखेल्ने राष्ट्रका टोली बीचमा खेलस्तरको स्पष्ट भिन्नता हुने गर्छ। त्यही भिन्नताले नै क्रिकेट राष्ट्रहरूको वर्ग छुट्टिने हो। अर्को महिना श्रीलङ्का र पाकिस्तानमा हुने एशिया कपमा नेपाली राष्ट्रिय क्रिकेट टोलीको चुनौती यही दूरी मेटाउनु हुनेछ।  त्यहाँ नेपालले भारत र पाकिस्तानको सामना गर्दै छ। क्रिकेट विश्लेषकहरू भन्छन् ""नेपाली क्रिकेट टोलीले २७ वर्षको अन्तर्राष्ट्रिय क्रिकेट यात्राको क्रममा यो अहिलेसम्मकै कठिन चुनौतीको सामना हुनेछ।""  त्यो चुनौती कतिको गाह्रो हुन सक्छ भन्ने छनक नेपालले भर्खरै भारत र पाकिस्तानका दोस्रो दर्जाका टोलीहरूसँग खेल्दा नै महसुस गरिसकेको छ। श्रीलङ्कामा भएको एसीसी  इमर्जिङ टीम्स एशिया कपमा पाकिस्तान 'ए' सँग खेल्दा नेपालले १० ओभर भित्र ६ विकेट गुमाइसकेको थियो।  भारत 'ए' सँग पनि नेपालको हालत उस्तैउस्तै जस्तो देखिएको थियो।  अब त नेपालले सामना गर्ने भनेको विराट कोहली र बाबर आजम जस्ता खेलाडीको ब्याटिङ तथा जसप्रित बुमरा र साहिन अफ्रिदीको बलिङसँग हो। यी चुनौतीलाई कम्तीमा 'साहसिक र अविस्मरणीय' प्रदर्शनमा परिणत गर्न नेपालले के कस्ता पक्षमा सुधार गर्नुपर्ला ?  नेपाल क्रिकेट सङ्घ क्यानका कार्यवाहक सचिव दुर्गाराज पाठक भन्छन् ""एउटा शारीरिक र अर्को मानसिक तयारी हो।""   नेपाली टोलीमा कमजोर शारीरिक क्षमता देखिएको छ।  अनि विपक्षीको तीव्र गतिको बलिङको सामना गर्न नसक्नु नेपालको मुख्य कमजोरी साबित भइसकेको छ।  नेपालले विगतमा अन्तर्राष्ट्रिय प्रतिस्पर्धामा यति तीव्र गतिका बलरहरूलाई कमै मात्र झेलेको देखिन्छ। पाकिस्तानी साहिन अफ्रिदीको तीव्र गतिको उच्च नाप १५१ किलोमिटर प्रतिघण्टाको छ जुन सन् २०२१ मा न्यूजील्यान्डविरुद्धको आइसीसी टी-२० विश्वकपका बेला नापिएको थियो।  जसप्रित बुमराको गति त झन् १५३.३६ किलोमिटर प्रतिघण्टा छ। प्रतियोगिताको दौरान कुनै पनि टोलीले आफ्नो विपक्षीको कमजोरी मै प्रहार गर्ने गर्छन्। प्राय: युवा अनि होचा कदका खेलाडीहरूको बाहुल्यता रहेको नेपाली टोलीको शारीरिक तथा मानसिक कमजोरी इमर्जिङ टीम्स एशिया कपमा प्रस्ट देखिएको कैयौँ जानकारहरू बताउँछन्।  इमर्जिङ टीम्स एशिया कपमा फिल्डिङका बेला सहज 'क्याच'हरू छोड्दा नेपाली खेलाडीहरूमा मानसिक कमजोरी झल्किएको देखिएको थियो।  त्रिभुवन विश्वविद्यालयका खेलकुद मनोविज्ञानका प्रोफेसर रामकृष्ण महर्जन भन्छन् ""हामी सबल र सक्षम छौँ भन्ने आत्मबललाई बलियो बनाइ रहन सके खेलाडीहरूले आफ्नो क्षमता प्रस्तुत गर्न सक्छन्।"" सुरुका तीव्र गतिका बलहरूको सामना गर्न सके मात्र खेलाडीहरूले स्पिनरको सामना गर्न पाउनेछन्।  त्यति बेलासम्म नेपाली खेलाडीहरू टिक्छन् कि टिक्दैनन्  भन्ने डर कतिपय क्रिकेट प्रेमीहरूलाई छ। खेल पत्रकार देवेन्द्र सुवेदी भन्छन् ""जिम्बाब्वे र वेष्ट इन्डिजसँग खेलेको प्रदर्शन दोहोर्‍याउने हो भने पनि टेस्ट राष्ट्रसँगको खाडल कम गर्न सकिन्छ।"" यद्यपि अन्तर्राष्ट्रिय खेलहरूमा हासिल गरेको अनुभवका हिसाबमा नेपाली खेलाडीहरू कमजोर भने होइनन्। सोमपाल कामीले इमर्जिङ टीम्स कपमा त्यो कुरा प्रमाणित गरिसकेका छन्।  सो प्रतियोगितामा नेपालले भारत र पाकिस्तान ए सँग किन सुरुमा ब्याटिङ लियो भन्ने थुप्रैलाई कुतूहल देखिएको थियो।  आइसीसी अम्पायर समेत रहेका सुवेदी भन्छन् ""अब पाकिस्तान र भारतसँग खेल्नुपर्ने हुनाले नयाँ पिचमा नयाँ बलमा खेलाडीहरू कसरी खेल्छन् भनेर नै ब्याटिङ रोजिएको हुनुपर्छ। किनकि दोस्रो इनिङमा बलिङ गर्दा पिचमा त्यो धार बाँकी रहन्न।"" क्यानका कार्यवाहक सचिव पाठकका अनुसार  ""बढी भन्दा बढी तयारी नै एक मात्र उपाय"" हो। त्यसको पहिलो पाइलाको रूपमा खेलाडीहरूलाई श्रीलङ्कामा नै दुई हप्ता 'हाई पर्फर्मेन्स क्याम्प' तयारीको व्यवस्था गरिएको छ।  इमर्जिङ टीम्स एशिया कप खेल्न श्रीलङ्का पुगेको टोलीलाई क्यानको अनुरोधमा श्रीलङ्काको क्रिकेट बोर्डले उक्त व्यवस्था मिलाएको र दुई हप्ताको बीचमा श्रीलङ्काको राम्रो टोलीसँग ४ वटा तयारी प्रतिस्पर्धा हुने क्यानले जनाएको छ।  श्रीलङ्काबाट फर्केपछि खेलाडीहरूको प्रशिक्षणको अभियान झन् तीव्र बनाउने क्यानको योजना रहेको छ।  कार्यवाहक सचिव पाठक भन्छन् ""हामीले तीव्र गतिको बलरहरूसँग खेल्ने तयारीका लागि टोलीलाई पाकिस्तान नै लाने योजनामा काम गरिरहेका छौं।"" एशिया कप पाकिस्तान र श्रीलङ्कामा हुनेछ। नेपालले  पाकिस्तानसँग भदौ १३ गते पाकिस्तानको मुल्तानमा र भारतसँग भदौ १८ गते श्रीलङ्काको केन्डीमा खेल्नेछ।  अर्को समूहमा बाङ्ग्लादेश श्रीलङ्का र अफगानिस्तान छन्। 2023 बीबीसी। अन्य वेबसाइटका सामग्रीहरूका लागि बीबीसी जिम्मेवार छैन।  "
https://www.bbc.com/nepali/articles/cye58e6wwd0o,चेतावनीः यो सामग्रीमा गरिएको वर्णनले तपाईँलाई विचलित पार्न पनि सक्छ। बीबीसी न्यूज नेपाली यूट्यूबमा पनि छ। हाम्रो च्यानल सब्स्क्राइब गर्न तथा प्रकाशित भिडिओहरू हेर्न  यहाँ  क्लिक गर्नुहोस्।  तपाईँ  फेसबुक   इन्स्टाग्राम  र  ट्विटर मा पनि हाम्रा सामग्री हेर्न सक्नुहुन्छ।  अनि बीबीसी नेपाली सेवाको कार्यक्रम बेलुकी पौने नौ बजे रेडिओमा सोमवारदेखि शुक्रवारसम्म सुन्न सक्नुहुन्छ। सुडानको डार्फरमा २० वर्षअघि नरसंहार भएको  थियो। अहिले उक्त क्षेत्र फेरि द्वन्द्वमा फसेको छ र त्यहाँ सर्वसाधारण मानिसहरूले ज्यान गुमाइरहेका छन्।  खार्टूममा गत एप्रिल महिनादेखि देशको अर्धसैनिक बल 'र्‍यापिड सपोर्ट फोर्सेस' (आरएसएफ) र सुडानको सेनाबीच लडाइँ चर्किएपछि ठूलो सङ्ख्यामा मानिसहरू विस्थापित भएका छन्। तीमध्ये अधिकांश महिला र बालबालिका छन्। उनीहरू शरण लिन छिमेकी देश चाड पुगेका छन्।  बीबीसीकी मर्सी जुमाले सुडान र चाडको सीमामा अवस्थित एउटा शरणार्थी शिविरमा गएर  बालबच्चा लिएर भागेका सुडानी महिलाहरूसँग कुरा गरेकी छन्।  हेर्नुहोस् यो भिडिओ।  सुडानमा हुँदा ३८ वर्षे अराफा अडूम रेडिओमा कार्यक्रम प्रस्तुत गर्थिन्  2023 बीबीसी। अन्य वेबसाइटका सामग्रीहरूका लागि बीबीसी जिम्मेवार छैन।  
https://www.bbc.com/nepali/articles/clm1dn0m740o,"आर्टिफिशल इन्टेलिजन्सको क्षेत्रमा लगानी गरेका व्यवसायी स्याम अल्ट्मनले एउटा नयाँ क्रिप्टोकरेन्सी परियोजना घोषणा गरेका छन्। त्यसलाई 'डिस्टोपिअन’ को सङ्ज्ञा दिइएको छ।  बीबीसी न्यूज नेपाली यूट्यूबमा पनि छ। हाम्रो च्यानल सब्स्क्राइब गर्न तथा प्रकाशित भिडिओहरू हेर्न  यहाँ  क्लिक गर्नुहोस्।  तपाईँ  फेसबुक   इन्स्टाग्राम  र  ट्विटर मा पनि हाम्रा सामग्री हेर्न सक्नुहुन्छ।  अनि बीबीसी नेपाली सेवाको कार्यक्रम बेलुकी पौने नौ बजे रेडिओमा सोमवारदेखि शुक्रवारसम्म सुन्न सक्नुहुन्छ। मानिसहरूलाई आफ्नो आँखा स्क्यान गरेबापत वर्ल्डकोइनले डिजिटल कोइन उपलब्ध गराउँछ। यो परियोजना सार्वजनिक गरिएको पहिलो दिन विश्वका विभिन्न स्थानमा मानिसहरू वर्ल्डकोइनको 'ओर्ब'  अर्थात् गोलाकार उपकरणमा आफ्नो आँखा स्क्यान गराउन लाम लागेका थिए।  बीबीसीले लन्डनस्थित एउटा स्क्यानिङ स्थलको अवलोकन गरेको थियो। त्यहाँ उक्त प्रक्रियामा सहभागी मानिसहरूलाई नि:शुल्क क्रिप्टो टोकन प्रदान गरिएको थियो।  च्याटजीपीटी विकास गरेको ओपन एआई कम्पनीका प्रमुख कार्यकारी अल्ट्मनले आफ्नो परियोजनाबाट मानव र रोबट छुट्ट्याउन सहयोग पुग्ने अपेक्षा गरिएको बताएका छन्।  ''वर्ल्डकोइनले व्यापक रूपमा आर्थिक अवसर बढाउन सक्छ गोपनीयता कायम गर्दै अनलाइन आर्टिफिशल इन्टेलिजन्स (एआई)बाट मानिसहरूलाई छुट्ट्याउने कुरामा भरपर्दो उपाय बन्न सक्छ'' कम्पनीको वेबसाइटमा राखिएको एउटा विज्ञप्तिमा उनले दाबी गरेका छन्। वर्ल्डकोइनले आफ्नो प्रणालीबाट विश्वभरि ''एआईमा आधारित'' आधारभूत आम्दानी गर्ने बाटो खोलिदिन सक्ने दाबी गरेको छ। तर त्यो कसरी भन्ने कुरा अझै स्पष्ट छैन।  स्याम अल्ट्मन विश्वव्यापी आधारभूत आम्दानीको अवधारणामा सबै नागरिकलाई निश्चित तलब दिइन्छ। वर्ल्डकोइनले 'क्रिप्टो यूटोपिआ' का लागि चालेको कदम यद्यपि करोडौँ वा अर्बौँ  मानिसहरूले आँखा स्क्यान गराएर आफू मानव भएको पुष्टि गर्नुमा निर्भर हुने छ।  दुई वर्षअघि स्क्यानरको परीक्षण सुरु भएयता वर्ल्डकोइनका अनुसार ३३ देशमा २० लाख जनाभन्दा बढी मानिसहरू क्रिप्टो डेटाबेसमा समाविष्ट भएका छन्।  कम्पनीका अनुसार युरोप भारत र दक्षिणी अफ्रिकाका धेरै मानिस उक्त परियोजनामा सहभागी भएका छन्।  वर्ल्डकोइन अमेरिकी कम्पनी हो। तर नियमनसम्बन्धी चिन्ताका कारण अमेरिकी नागरिकहरूलाई भने क्रिप्टो कोइन उपलब्ध गराइएको छैन।   परियोजना पूर्ण रूपमा सार्वजनिक भइसकेको र क्रिप्टो टोकन कारोबारमा आइसकेका कारण उक्त कम्पनीले झन् ख्याति कमाउने अपेक्षा गरिएको छ। वर्ल्डकोइनले अनलाइनमा सार्वजनिक गरेको एउटा तस्बिरमा मानिसहरू जापानस्थित एउटा स्थानमा पङ्क्तिबद्ध भएको देखिन्छ। उक्त कम्पनीले विश्वभरि आँखा स्क्यान गराउन १५०० वटा ओर्ब सञ्चालनमा ल्याउने योजना बनाएको छ। बीबीसी पूर्वी लन्डनस्थित एउटा स्थानमा पुग्दा मानिसहरू त्यहाँ क्रमिक रूपमा भेला भइरहेका थिए। 'वर्ल्डकोइन ओर्ब' हेर्दै बीबीसी संवाददाता जो टाइडी अनुहार र आँखाको नानी स्क्यान गरेर सुरु हुने प्रक्रियाले तपाईँ मानव रहेको प्रमाणित गर्छ। त्यसका लागि ओर्बमा जडित क्यामराको लेन्समा १० सेकेन्डजति हेर्नुपर्ने हुन्छ। अनि काम सफल भएको पुष्टि गर्न उक्त उपकरणबाट एउटा ध्वनिसङ्केत आउँछ।  उपकरण सञ्चालन गर्ने एक जनाका अनुसार पहिले ओर्बले मानिसहरूसँग कुरा गर्थ्यो। तर मानिसहरूले त्यो फीचर नरुचाएकाले आवाजलाई पछि हटाइयो।  त्यसपछि उक्त परियोजनामा सहाभागी हुने व्यक्तिको आँखाको स्क्यानलाई एउटा विशिष्ट नम्बर दिइन्छ। उक्त नम्बर पूरै डेटाबेसमा राखेर तपाईँको आँखाको स्क्यान पहिलो पटक गरिएको हो कि होइन निर्क्योल गरिन्छ।  यो लेख तयार पार्दासम्म उक्त परियोजनामा झन्डै २६ लाख मानिस सहभागी भइसकेका थिए। उक्त प्रक्रिया सकिएपछि आँखा स्क्यान गराउने व्यक्तिलाई २५ वटा कोइन दिइन्छ। अहिले एउटा कोइनको मूल्य झन्डै दुई अमेरिकी डलर छ।  बीबीसीले ती कोइन प्राप्त गरेपछि बिक्री गरी बालबालिकाको क्षेत्रमा काम गर्ने परोपकारी संस्था 'चिल्ड्रन इन नीड' लाई दिने छ। बीबीसी उक्त स्थानबाट बाहिरिँदासम्म १३ जना दर्ता हुने प्रक्रिया सम्पन्न भइसकेको थियो। सबै २० देखि ४० वर्ष उमेर समूहका थिए। ''स्याम अल्ट्मनले यो परियोजना सुरु गर्ने विषयमा ट्वीट गरेकाले म आएको हुँ’’ ३७ वर्षका मोसेस सेरुमागाले भने।   मोसेस सेरुमागा ''केही डलर पाउने भएपछि किन नगर्ने भन्ने मलाई लाग्यो। यो पनि अन्य क्रिप्टो परियोजनाजस्तै काम नलाग्ने वा पछि गएर ठूलो कुरा हुने वा त्यसको मूल्य बढ्न सक्ने हुनसक्छ। तर मलाई छुट्न मन लागेन’’ उनले भने। तेइस वर्षका टमले पनि आफ्ना आँखा स्क्यान गराए। तर आफूले पैसाका सहभागी नभएको उनको भनाइ छ। उक्त क्रिप्टोको मूल्य बढ्छ भन्ने उनलाई लाग्दैन। ""यदि तपाईँ कम विकसित राष्ट्रहरूमा बाहेक अन्यत्र बस्नुहुन्छ भने त्यति कोइन प्रोत्साहनको लागि पर्याप्त छ जस्तो मलाई लाग्दैन। अनि यसको मूल्य बढ्ने सम्भावना छ भन्ने पनि मलाई लाग्दैन"" उनले भने। स्क्यानिङ प्रक्रिया विवादित पनि बनेको छ।  कमिशन प्राप्त गर्ने अपरेटरहरूको रणनीतिबारे पनि प्रश्न उठेको छ। विशेषगरी तुलनात्मक रूपमा गरिब राष्ट्रका मानिसहरूलाई दर्ता गराउने विषय विवादित बनेको छ।  गोपनीयतासम्बन्धी विषयका विज्ञहरूले संवेदनशील डेटा दुरुपयोग हुन सक्ने चिन्ता व्यक्त गरेका छन्। तर वर्ल्डकोइनले भने ती डेटा भण्डारण नगरिएको दाबी गरेको छ। भिटालिक बुटेरिनले वर्ल्डकोइनबारे आफ्नो चासो व्यक्त गर्दै तथा सकारात्मक प्रतिक्रिया गर्दै एउटा लामो ब्लग लेखेका छन्  वर्ल्डकोइन सञ्चालनमा आएपछि क्रिप्टोकरेन्सी नेटवर्क 'इथिरिअम'का सहसंस्थापक भिटालिक बुटेरिन उत्साहित देखिएका छन्। तर उनले सम्भावित जोखिमहरूबारे सचेत पनि गराएका छन्। ""समग्रमा ओर्बमा हेरेर यसलाई गहिरो रूपमा तपाईँको आँखा स्क्यान गर्न दिने ""डिस्टोपिअन अनुभूतिका""बीच  विशेष हार्डवेअर प्रणालीहरूले गोपनीयता रक्षाका लागि एकदम राम्रो काम गर्न सक्छ जस्तो देखिन्छ"" उनले भने। यद्यपि विशिष्ट ओर्बमा भर परेर स्क्यान गराउँदा वर्ल्डकोइन निकै बलियो हुने भएकाले बाँकी विश्व त्यसमा सहमत हुन नसक्ने सम्भावना पनि उनले औँल्याएका छन्।  ट्विटरका संस्थापक ज्याक डोर्सी क्रिप्टोबारे पनि जानकारी राख्छन्। उनले यो परियोजनाप्रति कटाक्ष गर्दै ट्वीट गरेका छन्। यो परियोजनालाई ""आकर्षक"" को सङ्ज्ञा दिँदै उनले लेखेका छन्ः ""ओर्ब भएको ठाउँमा जानुहोस् वा ओर्ब आफैँ तपाईँकहाँ आउने छ…।’’ अल्ट्मनले आलोचनालाई स्वागत गर्दै अनलाइनमार्फत् ""घृणा गर्नेहरूबाट""’ आफूहरूलाई ऊर्जा प्राप्त हुने बताए। तर आफ्नो परियोजना  महत्त्वाकाङ्क्षी रहेको उनले स्वीकार गरे।  ""यसले काम गर्न पनि सक्छ नगर्न पनि सक्छ। तर यस्ता प्रयोग गरेर नै उन्नति हुन्छ"" उनले ट्वीटमा भनेका छन्। 2023 बीबीसी। अन्य वेबसाइटका सामग्रीहरूका लागि बीबीसी जिम्मेवार छैन।  "
https://www.bbc.com/nepali/articles/c4n6n4x1nz0o,नेपाल राष्ट्र ब्याङ्कले डिजिटल करेन्सी प्रयोगमा ल्याउने बारेमा अध्ययन गरिरहेको बताएको छ। सम्बन्धित सामग्रीनाइजेरिया बहामस सिङ्गापुर जस्ता केही देशहरूले डिजिटल करेन्सी प्रयोगमा ल्याइसकेका छन्। अमेरिका चीनजस्ता देशले यसलाई प्रयोगमा ल्याउन अनुसन्धान गरिरहेको बताएका छन्। भारतले डिजिटल करेन्सी ई-रूपीलाई परीक्षण प्रयोगमा ल्याएको छ। के हो खासमा डिजिटल करेन्सी? हेर्नुहोस् विजय गजमेरले बनाएको एक्स्प्लेनर भिडिओ।  बीबीसी न्यूज नेपाली यूट्यूबमा पनि छ। हाम्रो च्यानल सब्स्क्राइब गर्न तथा प्रकाशित भिडिओहरू हेर्न   क्लिक गर्नुहोस्। 2023 बीबीसी। अन्य वेबसाइटका सामग्रीहरूका लागि बीबीसी जिम्मेवार छैन।  
https://www.bbc.com/nepali/articles/c4n530kmprko,बीबीसी न्यूज नेपाली यूट्यूबमा पनि छ। हाम्रो च्यानल सब्स्क्राइब गर्न तथा प्रकाशित भिडिओहरू हेर्न  यहाँ  क्लिक गर्नुहोस्।  तपाईँ  फेसबुक   इन्स्टाग्राम  र  ट्विटर मा पनि हाम्रा सामग्री हेर्न सक्नुहुन्छ।  अनि बीबीसी नेपाली सेवाको कार्यक्रम बेलुकी पौने नौ बजे रेडिओमा सोमवारदेखि शुक्रवारसम्म सुन्न सक्नुहुन्छ। संयुक्त राज्य अमेरिकाको टेक्ससस्थित हार्लिङ्गन सहरमा उष्णलहर फैलिएको बेला एक दम्पतीले आफू गाडीबाहिर निस्किँदा झुक्किएर गाडीको चाबी भित्रै छुटाए। गाडीभित्र उनीहरूको बच्चा पनि थियो।  गर्मीका कारण निसासिने डरले उनीहरूले बच्चालाई बाहिर निकाल्न गाडीको सिसा फुटाए। त्यसो गर्न उनीहरूलाई अरू मानिसले पनि सघाएका थिए।  यो घटना जुलाई १९ को हो। बच्चालाई उद्धार गरिएको भिडिओ अहिले सार्वजनिक भएको छ।  जुलाई १९ मा हार्लिङ्गनको तापक्रम ३७.७ डिग्री सेल्सिअस पुगेको थियो।  रोकेर राखिएको गाडीमा बालबालिका र शिशुहरूलाई बढी गर्मी हुन सक्छ। संयुक्त राज्य अमेरिकाको पारवहन मन्त्रालयले सावधान गराउँदै भनेको छ चर्को घाममा रोकिएको कारभित्रको तापक्रम सुरुको १० मिनेटमा ११ डिग्री सेल्सिअसले बढ्न सक्छ। हेर्नुहोस् यो भिडिओ। 2023 बीबीसी। अन्य वेबसाइटका सामग्रीहरूका लागि बीबीसी जिम्मेवार छैन।  
https://www.bbc.com/nepali/articles/c6prlvppnnwo,"म्यान्मार र बाङ्गलादेशले विस्थापित रोहिन्ज्या शरणार्थीहरूलाई उनीहरूकै थातथलोमा फिर्ता पठाउने तेस्रो प्रयास गरिरहेका छन्।बाङ्लादेशले आफ्नो देशमा शरण लिइरहेका रोहिन्ज्या शरणार्थीलाई म्यान्मार फिर्ता पठाउन प्रयास गरिरहेको छ अहिले बाङ्ग्लादेशमा बसिरहेका शरणार्थीहरूलाई घर फर्कँदा प्रतिपरिवार २००० अमेरिकी डलर (दुई लाख ६० हजार रुपियाँभन्दा बढी) दिने प्रस्ताव पनि विवादित भएको छ। सन् २०१७ मा सैन्य दमन सुरु भएपछि करिब आठ लाख रोहिन्ज्या मुस्लिमहरूले म्यान्मारबाट भागेर बाङ्ग्लादेशमा शरण लिएका थिए। बौद्ध धर्मावलम्बीहरूको बाहुल्य रहेको म्यान्मारमाथि जातीय नरसंहारको विषयमा संयुक्त राष्ट्रसङ्घको अन्तर्राष्ट्रिय अदालतले अनुसन्धान गरिरहेको छ। मे महिनाको सुरुमा अनिस (परिवर्तित नाम)लाई म्यान्मारको रखाइन राज्यस्थित नागपुरामा बनेको नयाँ आवास क्षेत्रमा घुमाउन लगियो। “उक्त क्याम्पको वरिपरि तारबार छ र सुरक्षाकर्मीहरूले पहरा दिएका छन्” उक्त भ्रमणमा सुरक्षा पहरासहित लगिएका २० जना रोहिन्ज्यामध्येका एकजना अनिसले भने। “यस्ता घरका कोठाहरू पनि निकै साँघुरा छन्। आठ फिट चौडाइ र १२ फिट लम्बाइका होलान्। घरमा एउटा मात्र ढोका छ र एक देखि दुईवटा मात्रै झ्याल छन्” उनले भने। “ढोका पनि निकै होचा र साँघुरा छन्। भित्र पस्न पनि टाउको निहुर्‍याउनु पर्छ।“ तर अनिसलाई झस्काएको भवनहरूको संरचनाले मात्रै चाहिँ होइन। “हामीले कुनै पनि सम्पत्ति र व्यापारको स्वामित्व लिन नपाउने उनीहरूको प्रस्ताव छ। हामी अरू मानिसहरू सरह अधिकार चाहन्छौँ। जसकारण म आफ्ना बच्चाहरू विद्यालय पठाउन सकूँ” उनले भने। “हामीलाई कुनै पनि सहर घुम्न कुनै अनुमति आवश्यक नपरोस्” अनिस भन्छन्। मे मा म्यान्मारको सरकारले शरणार्थीहरूलाई नयाँ आवास क्षेत्र देखाएको थियो बाङ्ग्लादेश र म्यान्मारबीच शरणार्थीहरूलाई फिर्ता लैजाने सम्बन्धी सम्झौतामा सन् २०१७ मै हस्ताक्षर भएको थियो।  यद्यपि आफूहरूको पूर्ण अधिकार सुनिश्चित नभएसम्म म्यान्मार नफर्कने रोहिन्ज्याहरूको अडानका कारण उनीहरूलाई फिर्ता लैजाने यसअघिका दुई प्रयास असफल भइसकेका छन्। साधरणतया यस प्रकारका स्वदेश फिर्ती अभियानहरू संयुक्त राष्ट्रसङ्घको निगरानीमा सञ्चालित हुने भए तापनि यस योजनालाई म्यान्मार र बाङ्ग्लादेशले स्वतन्त्र रूपमा अघि बढाएका छन्। “यो प्रक्रिया स्वैच्छिक हो। हाम्रो मुख्य उद्देश्य आत्मसम्मानसहित स्वदेश फिर्ती हो” बाङ्ग्लादेशका शरणार्थी आयुक्त मोहम्मद मिजानुर रहमानले बीबीसीसँग भने। “कसैलाई पनि बलपूर्वक विस्थापित गर्ने हाम्रो नियत होइन। यो कुनै गोप्य कुरा पनि होइन हामी यस विषयमा खुला छौँ।” तर बाङ्ग्लादेशी प्रशासनले उनको समूहमाथि स्वदेश फिर्तीको योजनामा हस्ताक्षर गर्न दबाब दिइरहेको अनिस बताउँछन्। “मेरो मोबाइल फोन स्विच अफ गरेको छु। म एक जना मेरा भाइको मोबाइलबाट कुरा गरिरहेको छु” उनले भने। “हामी कोही पनि त्यहाँ फर्कन चाहिरहेका छैनौँ। हामीले बरु हामीलाई मारेर लास फिर्ता लैजाऊ भनेका छौँ।"" सुल्तान (परिवर्तित नाम)ले दुई महिनाअघि म्यान्मारबाट आएको प्रतिनिधिमण्डललाई बाङ्ग्लादेशको कोक्स बजारमा भेटेका थिए। “मलाई मेरो नाम पनि उक्त सूचीमा छ भनिएको छ। किन यति धेरै मानिसहरूमध्ये मेरै नाम चाहिँ सूचीमा राखियो?” उनको प्रश्न छ। “उनीहरूले मलाई सबैभन्दा पहिले हामीलाई मङ्दू (स्थानीय नाम मङ्द) लैजान्छौँ भनेका थिए। त्यहाँ उनीहरूले १५ वटा क्याम्प बनाएका छन् जहाँ हामी तीन महिनासम्म बस्नुपर्ने भनिएको थियो” उनले सुनाए। सुल्तानको परिवार रखाइन राज्यस्थित मङ्द नजिकैको गाउँबाट आएको हो।  त्यहाँ उनको परिवारको जग्गा र सम्पत्ति पनि थियो।  तर उनीहरूले छोडेपछि त्यसको अवस्था कसैलाई पनि थाहा छैन। उनीसँग आफू म्यान्मारको भएको प्रमाणित गर्ने कुनै पनि कागजात छैनन्। “बर्मेली प्रतिनिधिमण्डलले हामीलाई धेरैवटा प्रश्नहरू सोध्यो। त्यसपछि उनले मेरो र मेरी श्रीमतीको तस्बिरहरू पनि लिए। उनीहरूले हाम्रो औँठाछाप पनि लिएका छन्” सुल्तान भन्छन्। “हामी यस्तो अवस्थामा छौँ की हामीले हुँदैन भन्यौँ भने पनि त्यो उनीहरूले मान्नेवाला छैनन्। हामी के गर्न सक्छौँ। हामी म्यान्मारमा सुरक्षित हुँदैनौँ।” सुल्तानले सूचीमा नाम भएका उनीजस्ता मानिसहरूमाथि बाङ्ग्लादेशमा निगरानी भइरहेको दाबी गरेका छन्।  तर बीबीसीले यो दाबीको स्वतन्त्र पुष्टि गर्न सकेन।  करिब १० लाख शरणार्थी रहेको कोक्स बजारलाई विश्वकै सबैभन्दा ठूलो शरणार्थी शिविर भन्ने गरिएको छ बाङ्ग्लादेशको कोक्स बजारका शिविरहरूमा कष्टकर जीवन बिताइरहेका शरणार्थीहरूले त्रासबीच पनि चासो राखिरहेका छन्। संयुक्त राष्ट्रसङ्घले शरणार्थीहरूका लागि दिँदै आएको खाद्यान्न सहायतामा कटौती गरेको छ र उनीहरूको स्वदेश फिर्ती अभियानले आवश्यक मध्ये एक तिहाइ मात्रै सहयोग पाइरहेको छ। रोहिन्ज्या शरणार्थीहरूको एउटा समूहले जुन महिनाको सुरुमा स्वदेश फिर्तीको माग गर्दै प्रदर्शन गरेका थिए।   उनीहरूले पूर्ण अधिकार सहितको नागरिकता कायम गरिनुपर्ने सर्त राखेका थिए। शरणार्थी शिविरमा रहेकी अनुरा बेगमका छ जना बालबच्चा छन् र उनी छाक टार्नका लागि सङ्घर्ष गरिरहेकी छिन्।  उनी सन् २०१७ मा भागेर यहाँ आएकी थिइन्। उनका श्रीमानले पनि नियमित काम पाएका छैनन्। “कहिलेकाहीँ म छोराछोरीका लागि कपडा किन्न पनि पैसा सापटी माग्छु। म मानिसहरूले गर्ने परोपकारमा निर्भर रहेकी छु” उनी भन्छिन्। अनुरा म्यान्मार फर्कनेबारे सोचिरहेकी छिन्। उनले बाङ्ग्लादेशमा कुनै भविष्य देखेकी छैनन्। “म आफ्नै गाउँ फर्कन चाहन्छु। यदि म्यान्मार सरकारले हामीलाई सुरक्षा र नागरिकता दिन्छ भने म फर्कन्छु” उनले भनिन्। तर म्यान्मारको सैनिक जुन्ता सरकारले रोहिन्ज्या पुनर्स्थापना कार्यक्रमबारे विस्तृतमा केही पनि खुलाएको छैन। अनुरा बेगमलाई कोक्स बजारमा आफ्ना छ जना सन्तान पाल्न मुस्किल परेको छ एउटा सामूहिक साइबर च्याटमा जुन्ता सरकारको सूचना समितिका एकजना अधिकारीले पहिचान पुष्टि भएका शरणार्थीहरूलाई म्यान्मारले स्वदेश ल्याउने बताए। त्यसपछि एक जना पत्रकारले स्वदेश फिर्ती कार्यक्रम किन सुरु नगरिएको भन्नेबारे जिज्ञासा राखे। “उनीहरू (रोहिन्ज्या शरणार्थी)हरू आफैँले पुनर्स्थापना कार्यक्रममा ढिलाइ र आलटाल गरिरहेका छन्” ती अधिकारीले भने। बीबीसी बर्मेली सेवाका सम्पादक सो विन तानका अनुसार जुन्ताले रोहिन्ज्या भन्ने शब्द प्रयोग गर्न अस्वीकार गर्दै आएका छन्। त्यहाँको सैन्य नेतृत्वले रोहिन्ज्या शरणार्थीको नाम नलिई हालै रखाइन हुँदै अघि बढेको विनाशकारी समुद्री आँधीका ‘बङ्गाली’ पीडितहरूतर्फ सङ्केत गरेको थियो। कतिपयले रोहिन्ज्याहरू म्यान्मारका नभई बाङ्ग्लादेशका भन्नु जातीय गाली भएको बताएका छन्। यसैबीच करिब पाँच लाख रोहिन्ज्याहरू अझै पनि रखाइनका क्याम्पहरूमा बसिरहेका छन्। ह्युमन राइट्स वाचले म्यान्मारको जुन्ताको नियन्त्रणमा शरणार्थीहरूलाई फिर्ता पठाउने तयारीबारे चिन्ता व्यक्त गरेको छ हाल जर्मनीमा रहेर काम गरिरहेका अभियानकर्मी ने सान ल्विन स्वदेश फिर्ती योजनाबारे आशङ्का गर्छन्। “कथित स्वदेशफिर्तीका लागि छनौट भएका रोहिन्ज्याहरू बाङ्ग्लादेशको शिविरबाट म्यान्मारको शिविरमा फर्कन मात्रै लागेका हुन्। यो स्वदेशफिर्ती होइन” उनले भने। “प्रशासनले २३ जना मानिसहरूलाई ट्रान्जिट शिविरमा ल्याएर म्यान्मार फर्किएको अवस्थामा प्रतिपरिवार २००० अमेरिकी डलर भत्ता दिने प्रस्ताव गरेको छ।” अभियानकर्मी ल्विन थप्छन्: “पैसाको प्रस्ताव गरिएको भोलिपल्टै ३०० भन्दा धेरै परिवार यसका लागि दर्ता भएका छन्। मैले थाहा पाएसम्म म्यान्मारको सत्ताले २०० परिवारलाई स्वीकार गर्ने निश्चित गरेको छ।”  उनीहरूलाई कसले पैसा दिइरहेको छ भन्ने खुल्न सकेको छैन।  तर ल्विन यसले निकै कम सङ्ख्यालाई मात्रै आकर्षित गर्ने बताउँछन्। “म्यान्मार सरकारले नागरिकता स्वतन्त्र हिँडडुल र आधारभूत मानव अधिकारको प्रस्ताव नगरेका कारण धेरै शरणार्थीहरू म्यान्मार जान्छन् भन्ने मलाई लाग्दैन” उनले भने।  2023 बीबीसी। अन्य वेबसाइटका सामग्रीहरूका लागि बीबीसी जिम्मेवार छैन।  "
https://www.bbc.com/nepali/articles/c1vk37n1kkpo,बालेन्द्र शाहले तीन वर्षअघि वर्तमान राजनीति र अव्यवस्थाप्रति व्यङ्ग्य गर्दै एउटा र्‍याप गीतको भिडिओ सार्वजनिक गरे। त्यसमा ‘देश लुटिएको’ र ‘कानुन-व्यवस्था नभएको’ जस्ता प्रश्न उठाइएका थिए।  गाई त बाध्यौ ढुङ्ग्रोमा मोही छैन मोही छैन गरिबको चमेली बोल्दिने कोही छैन। गरिबको बोल्दिने कोही छैन कोही छैन गरिबको चमेली बोल्दिने कोही छैन।र्‍याप विधाको हुँदाहुँदै पनि त्यसको बीचबीचमा एउटा लोकभाकाको ‘जनवादी’ गीतका दुई पङ्क्ति समाविष्ट थिए।  र्‍यापर बालेनका रूपमा चिनिने तिनै शाह अहिले काठमाण्डू महानगरपालिकाको मेयर छन्।  अनि ‘बलिदान’ शीर्षक दिइएको र्‍याप गीतमा जोडिएका तिनै पङ्क्ति अहिले उनका कतिपय गतिविधिविरुद्ध विरोध प्रदर्शनमा प्रयोग भइरहेका छन्।  नगरप्रहरीले एकजना साइकल व्यापारीलाई दुर्व्यवहार गरेको भिडिओ ‘भाइरल’ भएसँगै बुधवार केही व्यक्तिहरूले महानगरपालिकाको मूलद्वारमा पुगेर तिनै पङ्क्तिहरू गाउँदै विरोध जनाए।  बालेनले कुनैबेला आफ्नै गीतमा जोडेका र स्थानीय तहको चुनावअघि भोट माग्ने क्रममा समेत प्रयोग भएका ती लोकभाकाका पङ्क्तिहरू भने करिब पाँच दशकअघि भिन्नै प्रसङ्गमा लेखिएका थिए। र पछि ‘क्रान्तिकारी’ धारको मानिने ‘बलिदान’ नामक चलचित्रको गीतमा समावेश भएका थिए। बालेनको बलिदान गीतको भिडिओमा समावेश एउटा दृश्य  विसं २०२३ सालतिर बनेको एउटा साङ्गीतिक टोलीको नाम थियो- राल्फा समूह।  त्यसका सदस्य थिए- मेघराज शर्मा नेपाल (मञ्जुल) हरि श्रेष्ठ (नोरेम) खगेन्द्र बस्नेत (सिमोस) निरञ्जन चापागाई (निनु) नारायणभक्त श्रेष्ठ (रायन) रामेश्वर श्रेष्ठ (रामेश) अरुण-ऋषि-मनोज (अरिम) लगायत।  त्यसका सदस्यहरूका भनाइमा राल्फा समूहले त्यस बेलाको पञ्चायती व्यवस्थाविरुद्ध गाउँगाउँ गएर गीतको माध्यमबाट जागरण फैलाउने काम गर्थ्यो। सँगसँगै लोकगीत र त्यसका लयलाई पनि सङ्कलन गरिरहेको थियो। त्यसैक्रममा विसं २०२८ सालतिर उक्त समूहका दुईजना सदस्यहरू मञ्जुल र रामेश काठमाण्डूबाट निस्किएर पूर्वाञ्चलतर्फ लागेका थिए। गायक रामेश  एकदिन उनीहरू रामेछापको मन्थलीस्थित मुगीटारमा बास बसे। भोलिपल्ट मुगीटारको चौतारोमा उनीहरूले गीत गाए।  “हामीले गीत गाउँदै गर्दा त्यहाँका मानिसहरूले हामीलाई एकजना सानी नानीलाई देखाउँदै ‘यीनले पनि राम्रो गीत गाउँछिन्’ भने” पाँच दशकअघिको घटना स्मरण गर्दै रामेशले बीबीसीसँग भने।  “हामीले फकाइफुल्याइ ती नानीलाई गीत गाउन लगायौँ। उनले दुईवटा हँसिया ठोकठाक गरेर ताल निकाल्दै लोकभाकामा गीत गाइन्।” उनले गाएको गीतमा शब्दहरू प्रेमसँग सम्बन्धित थिए।  त्यो भाका रामेश र मञ्जुललाई मन पर्‍यो। उनीहरूले त्यसलाई टिपोट गरे। अनि बाटो लागे।  रामेश भन्छन् “पछि हामीले त्यो भाकामा आफ्नै शब्दहरू राखेर ‘गरिबको चमेली बोल्दिने कोही छैन’ गीत लेख्यौँ। मैले त्यसमा सङ्गीत भरेँ।” पञ्चायत ढलेर देशमा प्रजातन्त्र आएपछि विसं २०५० को दशकमा बनेको चलचित्र बलिदानमा उक्त गीत समावेश भयो।  चलचित्रमा समावेश हुँदा राल्फा समूहमा पहिले गाउने केही गायक छुटे भने केही नयाँ थपिए।  रामेशका भनाइमा पहिले गाउँगाउँमा चर्चित भएको उक्त गीत चलचित्रमा आएसँगै विभिन्न सञ्चारमाध्यममा प्रसारण हुन थाल्यो र थप चर्चित भयो।  त्यसयता लगातार विभिन्न आन्दोलनमा उक्त चलचित्रमा समावेश भएका ‘जनवादी’ गीतहरू बज्ने गरेका छन्। त्यसमध्ये एउटा यो पनि सधैँ पर्ने गरेको रामेश बताउँछन्। बलिदान चलचित्रको एउटा दृश्य  “नयाँ परिवर्तनका लागि र सारालाई पाल्ने गरिब/दु:खी जनतालाई अपहेलना गरेको देखेकाले लयहरूमा बटुल्दै र शब्दहरू बदल्दै गीत बनाउँथ्यौँ। यो पनि त्यस्तै मध्येको एउटा गीत हो।” “समाजका असमानताविरुद्ध हामीले विभिन्न लयमा आफ्ना शब्दहरू राखेर गाउँथ्यौँ। सायद त्यसैले पनि ‘हाम्रा लागि बोल्दिने कोही पनि छैन’ भन्ने भावको यो गीत धेरैले मन पराएको हुनुपर्छ।” उनका भनाइमा उक्त गीतमा समावेश ‘चमेली’ शब्द कुनै पात्रलाई लिएर भन्दा पनि लयमा रहेको थेगोलाई टिपेर राखिएको हो। विशेषगरी ‘गाउँगाउँबाट उठ बस्तीबस्तीबाट उठ’ र ‘गरिबको चमेली बोल्दिने कोही छैन’ जस्ता गीतहरू विभिन्न आन्दोलन र विरोध प्रदर्शनमा निकै प्रयोग हुने गरेका छन्।  ‘जनवादी’ भनेर चिनिएका भए पनि यस्ता गीतहरू सबैखाले विचार वा मत राख्नेहरूले विरोध जनाउने क्रममा वा मानिसलाई विरोधका लागि आकर्षित गर्ने क्रममा प्रयोग गर्ने गरेका छन्।  त्यसको सम्भावित कारणबारे काठमाण्डू विश्वविद्यालयको सङ्गीत विभागका प्रमुख लोचन रिजाल भन्छन् “सङ्गीतको शक्तिले जनतालाई सहजै प्रभावित पार्न सकिन्छ भनिन्छ। त्यसैले पनि धेरैले विरोध गर्नका लागि जनताको तत्कालै मन छुने गीतको सहारा लिएका होलान् जस्तो लाग्छ।” उनका अनुसार नेपालमा अहिले पनि गरिबी धेरै भएको तथा ‘भुइँमान्छे’हरूले “आफ्नो बोलिदिने कोही नभएको” महसुस गरेकाले यस्ता गीतहरू प्रयोग भइरहेका हुनसक्छन्। रिजाल आजभन्दा पाँच दशकअघि कुनै पनि सर्जकले गीतको रचना गर्दा त्यसबेलाको परिप्रेक्ष र त्यसै बेलाका लागि समयसापेक्ष हुनेगरी गीत लेखेको हुनसक्ने ठान्छन्। तर आजका दिनसम्म पनि अवस्था नफेरिएकाले ती गीतहरू विरोधका लागि अझ सान्दर्भिक बनेका हुन्।  “जनवादी गीत भनौँ वा जे भनौँ त्यसबेला सर्जकले मान्छेको बोली बोलेको हुनुपर्छ र अहिले पनि नेपालमा त्यस्तै अवस्था रहिरहेकाले पनि हो जस्तो लाग्छ” उनी भन्छन्। रामेश चाहिँ उक्त गीत गरिबहरूमाथि भइरहेको अन्यायबारे उनीहरूलाई नै बोध गराउन र कसरी न्याय हुन्छ भनेर जागरुक गराउन लेखिएको बताउँछन्।  गीतका सुरुका आठ हरफले गरिबमाथि भइरहेको थिचोमिचोबारे चेतना जगाउने र अन्तिम दुई हरफले त्यस्तो थिचोमिचो कसरी अन्त्य हुन्छ भन्ने सन्देश दिने उनको भनाइ छ। त्यस्ता सन्देशहरू आजका दिनमा पनि आश्यक पर्ने भएकाले यो गीत विरोध प्रदर्शनमा प्रयोग भएको हुनसक्ने उनी ठान्छन्।  उनले बालेनले चुनवकै बेलामा समेत उक्त गीतका हरफहरू राखिएको आफ्नो र्‍याप गीत बजाएको आफूले थाहा पाएको बताए।  यद्यपि “देशमा बढ्दो बेथितिविरुद्ध लड्न एउटा युवाले प्रयोग गरेको देखेर” आफूहरूले “अनुमतिविनै प्रयोग हुँदा पनि” आपत्ति नजनाएको उनको भनाइ छ। यद्यपि उनी सामाजिक सञ्जालमा भाइरल भएका भिडिओहरू देखेर विचलित भएका छन्। त्यसैले उनले बुधवार महानगरपालिका अगाडि भएको प्रदर्शनको समाचार देखेपछि त्यसलाई फेसबुकमा शेअर गरे र बालेनलाई सुझाव दिँदै एउटा पोस्ट लेखे।  उनले लेखेका छन् “गरिबलाई दु:खीलाई नकुट्नुहोस्। कामगरी खानेको अङ्गभङ्ग नगर्नुहोस्। गरिबको कमाइमा देश चलेको छ।” “गरिबलाइ रोजगारीको व्यवस्था गर्नुहोस्। उनीहरूको सम्मान गर्ने अभियान चलाउनुहोस्। अनि मात्र बालेन हामी सबैको हुनेछ। आफूले पाउँदै गरेको जनआस्थाको सम्मान गर्नुहोस्।” रामेशका भनाइमा आफू र मञ्जुलले पाँच दशकअघि रामेछापमा लोकभागामा गीत गाउने ती बालिकालाई नभेटेको भए सायद यो गीतको रचना हुने थिएन। यद्यपि जीवनको आठ दशक टेकेका यी गायकले त्यसपछि कहिल्यै पनि ती बालिकालाई भेट्न पाएनन्।  आज पनि उनलाई ‘ती नानी कहाँ होलिन् र कस्ती भइन् होला’ जस्तो लाग्छ। कुनै पनि विरोध प्रदर्शन वा आन्दोलनको खबर आउँदा होस् वा अन्यत्र नै किन नहोस्- ‘गरिबको चमेली बोल्दिने कोही छैन’को धून बज्ने बित्तिकै उनका कानमा तिनै बालिकाले हँसिया जुधाएर निकालेको ट्वाकट्वाक आवाज गुञ्जिन्छ। 2023 बीबीसी। अन्य वेबसाइटका सामग्रीहरूका लागि बीबीसी जिम्मेवार छैन।  
https://www.bbc.com/nepali/articles/cjejq73ep3yo,"केही दशकअघिसम्म सिंहदरबार वैद्यखानाबाट उत्पादन हुने एउटा औषधि झाडापखालाको उपचारका लागि निकै प्रचलित थियो।तर सन् १९७६ मा नेपालले लागुपदार्थ नियन्त्रणसम्बन्धी कानुन बनाएपछि नेपालमा गाँजा खेती र यसको प्रयोग प्रतिबन्धित भयो। संयुक्त राष्ट्रसङ्घको सम्मेलनले पारित गरेको अन्तर्राष्ट्रिय सन्धि 'सिङ्गल कन्भेन्शन अन नार्कोटिक ड्रग १९६१' मा नेपाल सहभागी भएसँगै सिंहदरबार वैद्यखानाले बनाउने धेरै आयुर्वेदिक औषधिको उत्पादन रोकियो।  आयुर्वेद तथा वैकल्पिक चिकित्सा विभागका महानिर्देशक डा. वासुदेव उपाध्याय भन्छन् ""नेपालमा गाँजा प्रतिबन्धित भएपछि यसको प्रयोग गरेर बनाइने केही औषधिहरूमा वैकल्पिक जडीबुटी प्रयोग गरेर उत्पादनलाई निरन्तरता दिइए पनि केही औषधिहरूको उत्पादन बन्दै भयो।"" यसरी उत्पादन गर्न बन्द भएकामध्ये 'रातोबरी' नामक औषधि पनि हो। “त्यो औषधि अहिले पनि पुराना मानिसहरूले सम्झिन्छन्। तर अहिले त्यो औषधि बन्दैन किनभने त्यसको प्रमुख तत्त्व नै गाँजा थियो। गाँजा प्रतिबन्धित भएपछि त्यो पनि बन्न छोड्यो” आयुर्वेद चिकित्सक डा. शारदा खनाल भन्छिन्। गाँजाका भाले र पोथी बोट छुट्टाछुट्टै हुन्छन् भन्ने मान्यता छ  विभागका महानिर्देशक डा. उपाध्यायका अनुसार आयुर्वेदमा आजभन्दा झन्डै २००० वर्षअघिदेखि प्रचलनमा रहेका 'चरक संहिता' नामक ग्रन्थमा पनि गाँजा र यसबाट बन्ने भाङको प्रयोग औषधिका लागि उपयोगी हुने उल्लेख छ। “त्यसैलाई टेकेर परम्परागत औषधिमा भाङ प्रयोग गरिएको छ” उनी भन्छन्। महानिर्देशक उपाध्याय र डा. खनालका अनुसार गाँजाबाट उत्पादन गर्न सकिने औषधि प्रभावकारी हुनसक्ने रोगहरू:  नेपालमा गाँजा खेतीलाई कानुनी मान्यता दिनुपर्ने आवाज उठ्दै आएको छ  स्वास्थ्य अनुसन्धान परिषद्का अनुसन्धानकर्ता डा. विष्णु मरासिनीका अनुसार नेपालको उच्च पहाडी र हिमाली क्षेत्रमा उत्पादन हुने गाँजामा औषधीय गुण धेरै पाइन्छ।   “गाँजामा टेट्राहाइड्रोक्यानबिनोल (टीएचसी) भन्ने तत्त्व हुन्छ। त्योबाहेक अरू एल्कालोइड (क्षाराभहरू) पनि हुन्छन्” उनी भन्छन्। उनका अनुसार पनि दुखाइ कम गर्न र डिप्रेशनको उपचारमा गाँजामा पाइने यी तत्त्वहरू उपयोगी हुन्छन्।  “नेपालको उच्च लेकाली भूभागमा पाइने गाँजामा त्यो अझै बढी हुन्छ” उनी भन्छन्। “जति उचाइमा भयो टीएचसी त्यति नै बढी पाइन्छ। तराईतिर कम हुन्छ।” मरासिनीका अनुसार गाँजाको पनि भाले र पोथी बोट हुन्छ। “पोथी बोटमा हुने फूलको झुप्पालाई 'इनफ्लोरसन्स' भनिन्छ त्यसमा यो तत्त्व बढी पाइन्छ” उनी भन्छन्।  प्रत्येक गाँजाको बोटमा यो तत्त्व नपाइन सक्छ र कुनैमा कम कुनैमा बढी हुन्छ। तर नेपालको हावापानी र उचाइका कारण यहाँ उत्पादन हुने बोटहरूमा ती तत्त्वहरू बढी हुने विभिन्न अनुसन्धानका नतिजाले देखाएको अनुसन्धानकर्ताहरू बताउँछन्। “प्रशोधन गरेर टीएचसी निकाल्न सकियो भने त्यो एकदमै राम्रो औषधि हो। यो एउटा उत्कृष्टमध्येको औषधिको स्रोत पनि हो भन्ने अहिले अनुसन्धानहरूले देखाएका छन्” मरासिनी भन्छन्।  वैद्यखाना विकास समितिका भूतपूर्व प्रबन्धनिर्देशक चन्द्र सापकोटाका अनुसार धेरै देशमा क्यान्सरका बिरामीको उपचारमा यसको प्रभावकारिता देखिएको भन्दै थप अनुसन्धान भइरहेको छ। “बाहिरी देशहरूमा क्यान्सर रोगको उपचारमा प्रयोगका लागि अनुसन्धान सुरु भएको छ। क्यान्सरमा असह्य पीडा हुन्छ यसले त्यो पीडा कम गर्न सहयोग गर्छ” उनी भन्छन्। “गाँजा औषधि पनि हो यसको लोक्ताबाट राम्रो कपडा पनि बनाउन सकिन्छ” सापकोटाले भने। तर अनुसन्धानकर्ता मरासिनीका अनुसार औषधीय गुण धेरै भएका गाँजाको बोटमा कपडाका लागि प्रभावकारी हुँदैनन् र कपडा बनाउन राम्रो मानिने बोटहरू औषधिका लागि राम्रो मानिँदैनन्। आयुर्वेद तथा वैकल्पिक चिकित्सा विभागसँगको सहकार्यमा स्वास्थ्य अनुसन्धान परिषद् र सरकारी थिङ्कट्याङ्क नीति अनुसन्धान प्रतिष्ठानसम्मले नेपालमा गाँजा खेतीको औषधिजन्य प्रयोगबारे खोज गरिसकेका छन्। औषधि व्यवस्था विभागका पूर्वसूचना अधिकारी सन्तोष केसीका अनुसार गाँजाबाट निस्कने ‘क्यानबिनोल’ र ‘क्यानबिनोइड्स’ दुखाइ कम गर्ने औषधिको रूपमा प्रयोग हुने गरे पनि नेपालमा यसको प्रयोग भएका औषधि प्रचलनमा छैनन्। दुखाइ कम गर्न सिफारिस गरिने गाँजाको प्रयोगबाट बनेका औषधि विदेशबाट पनि नेपालमा नआउने उनी बताउँछन्। “बाहिर क्यान्सरका बिरामी र बिरामी हेरचाह गर्ने गृहमा बसेकाहरूमा अन्य केही मानिसमा मानसिक रोगमा पनि यो ठिक छ भन्ने आएको छ। खोज हुँदै छ तर अझै पनि यसबारे विवाद छ” उनले भने। “नेपालमा आयात हुने र यहाँ उत्पादन हुने कुनै पनि किसिमका औषधिमा अहिले गाँजाको प्रयोग छैन।” यद्यपि अनुसन्धान परिषद्का अनुसन्धानकर्ता मरासिनीले नेपालमा औषधीय प्रयोजनका लागि विदेशबाट गाँजाको आयात हुने गरेको आफूले पाएको बताए। विभागले अनुमति नदिने भएकाले त्यस्तो आयात ""अनौपचारिक माध्यम""बाट हुन्छ। त्यो गैरकानुनी हो।  नेपालकै गाँजा भने घरेलुबाहेक अन्य औषधिमा प्रयोग नभएको मरासिनी बताउँछन्। औषधि उत्पादक सङ्घका पूर्वअध्यक्ष नारायणबहादुर क्षेत्रीले भने नेपालमा गाँजाबाट बनेका कुनै पनि औषधि आयात नभएको दाबी गरे।  “हामीले उत्पादन गर्ने औषधिमा यसको प्रयोग गर्दैनौँ। नेपालमा आयात पनि हुँदैन” उनले भने। तर मरासिनीका अनुसार ""जसरी आएको भए पनि औषधिको रूपमा प्रयोग चाहिँ भइरहेको छ""।  ""प्रशोधित क्याप्सुल वा इन्जेक्शनको  स्वरूपमा आएको देखिन्छ"" उनले भने। भारतमा अनुमति लिएर खेतीको अनुमति दिन थालिएसँगै नेपालमा पनि औषधीय प्रयोजनका लागि गाँजाको खेतीका लागि अनुमति दिइनुपर्ने आवाज मुखरित भएको अधिकारीहरू बताउँछन्। केही वर्षअघि नेकपा एमालेका सांसद शेरबहादुर तामाङको अगुवाइमा सांसदहरूको एउटा टोलीले गाँजा खेतीलाई कानुनी मान्यता दिन प्रस्ताव गरिएको विधेयक संसद्‌मा दर्ता गरेका थिए। तर उक्त विधेयक संसद्‌बाट अघि बढेन। आयुर्वेद चिकित्सक खनालका अनुसार नेपालमा गाँजा खेती र यसबाट औषधि उत्पादनको पनि राम्रो सम्भाव्यता छ। “सिंहदरबार वैद्यखानामै ४८ वटा औषधिमा र ११ वटा भिन्न 'फर्मुलेन्ट' मा विगतमा गाँजाको प्रयोग गरिएको पाइएको छ” खनाल भन्छिन्। वैद्यखाना विकास समितिका पूर्वप्रमुख सापकोटाका अनुसार ‘वानरी गुटिका’मा गाँजामा हुने औषधीय गुणबारे व्याख्या गरिएको छ। “यो लागुपदार्थको रूपमा मात्रै प्रयोग हुने हो भनेर हामीले बुझ्नुभएन” उनी भन्छन्। विभागका महानिर्देशक उपाध्याय अनुसन्धानका लागि भए पनि कानुनी बाधा फुकाउन आफूहरूले पनि पहल गरिरहेको बताउँछन्। “औषधीय गुण भएको त हामीलाई थाहा भइसक्यो अब यसको साइडइफेक्टहरू (दुष्प्रभाव) पनि छन् कि भनेर थप अध्ययन हुन बाँकी रहेकाले पनि अनुसन्धान गर्नुपर्ला” उनी भन्छन्। आगामी आर्थिक वर्षको बजेटमा औषधीय प्रयोजनका लागि गाँजा खेतीको सम्भाव्यता अध्ययन गरिने घोषणा भएपछि पूर्वप्रधानमन्त्री केपी ओलीसहित कतिपय सांसदले सरकारको घोषणाबारे संशय व्यक्त गरेका थिए। “कसले गर्न खोजिरहेको छ यो गाँजा खेती? बीउ लिएर बसेको व्यापारी को हो?” उनले संसद्‌मा प्रश्न गरेका थिए। बजेटबारे उठेका प्रश्नहरूको जबाफ दिने क्रममा अर्थमन्त्री प्रकाशशरण महतले औषधीय प्रयोजनका लागि गाँजाको खेती खुल्ला गर्नेबारे यसको प्रतिबन्धमा पैरवी गर्ने देशहरू नै लागिरहेको बताएका थिए। उनले संसद्‌मा भने “उनीहरूले चाहिँ यसको फाइदा उठाइराख्ने हामी चाहिँ पुरानै मानसिकतामा नबस्ने हो कि?” कतिपयले गाँजा खेतीलाई कानुनी मान्यता दिँदा आउन सक्ने जोखिमबारे सरकारले धेरै सावधानी अपनाउनुपर्ने भन्दै त्यसबारे विमर्श आवश्यक रहेको बताएका छन्। अर्थमन्त्री महतले संसद्‌मा भनेका छन् “भोलिदेखि नै सुरु गरिहाल्ने भनेको छैन। कानुनी अड्चन पनि हटाउनुपर्‍यो। औषधिजन्य उद्देश्यका लागि भनेका छौँ। यसलाई रिक्रिएशनल (मनोरञ्जनात्मक) प्रयोजनका लागि पनि प्रयोग गर्न सकिन्छ।” वैद्यखाना विकास समितिका पूर्वप्रमुख सापकोटा गाँजा मात्रै नभएर नेपालमा पाइने धेरै वनस्पतिहरूबाट औषधि बनाउनेबारे अध्ययन हुनुपर्ने ठान्छन्। “गाँजा मात्रै नभएर नेपालमा पाइने धेरै वनस्पतिमा देशलाई समृद्ध बताउन सक्ने आधार छन्। जसलाई राजनेताले राम्ररी लैजान सकेनन्” व्यवस्थित गर्न नसके दुरुपयोगको जोखिम पनि रहेको औँल्याउँदै उनी भन्छन्। लागु औषध नियन्त्रण ऐन २०३३ मा नेपाल सरकारको अनुमति लिएर गाँजाबारे अनुसन्धान गर्न मिल्ने भनिए पनि औषधि व्यवस्था विभागले आफूले अहिलेसम्म कसैलाई पनि अनुसन्धानका लागि अनुमति नदिएको बताएको छ।  त्यसको मुख्य कारण नेपालले हस्ताक्षर गरेका अभिसन्धि र त्यसपछि बनेका कानुनहरू नै प्रमुख रहेको जानकारहरू बताउँछन्। नेपाल प्रहरीको लागुऔषध नियन्त्रण ब्यूरोका प्रमुख गोविन्द थपलियाका अनुसार नेपालमा विभिन्न ठाउँमा हुने गाँजाको अवैध खेती तस्करी र दुर्व्यसन नियन्त्रण गर्नु प्रहरीका लागि ठूलो चुनौती बनेको छ। प्रहरीका पूर्व अधिकारीहरू गाँजाको औषधीय प्रयोजनका लागि खेती खुलाउँदा हुन सक्ने दुरुपयोगको जोखिम धेरै रहेको बताउँछन्। “यसको दुरुपयोग हुने सम्भावना पनि उत्तिकै हरेको हुनाले यसलाई कसरी नियन्त्रण गर्ने भन्ने कुरा पनि प्रशासनको सरोकारको विषय हुन सक्छ” जोखिमबारे अनुसन्धानकर्ता मरासिनी भन्छन्। तर यसको एउटा बोटबाट एक मात्रा औषधि निस्किने र कृषकहरूले अहिलेको अवस्थामा एउटा बोटबाट ४०० देखि ५०० सम्म आम्दानी गर्न सक्ने उनको आकलन छ। “मानिसहरूले गाँजा खाएर समस्या हुन्छ भन्ने सरकारलाई लाग्छ भने औषधीय प्रयोजनका लागि मात्रै नियन्त्रित रूपमा प्रतिबन्ध खोल्दिनुपर्छ” आयुर्वेद चिकित्सक खनाल भन्छिन्। सरकारले गाँजाको खेतीका लागि सम्भाव्यता अध्ययन गर्ने बताइरहँदा प्रहरीले गाँजाको खेती रोक्नका लागि हरेक वर्ष ठूलो बजेट खर्च गर्ने गरेको छ। लागुऔषध नियन्त्रण ब्यूरोका प्रमुख गोविन्द थपलियाले गाँजाको खेती रोक्नका लागि जनशक्ति परिचालन फँडानी र जनचेतनामूलक अभियानजस्ता गतिविधिमा प्रहरीले प्रत्येक वर्ष ठूलो बजेट खर्च गरिरहेको बताए। “हामीले विभिन्न ठाउँमा टोली खटाएर खेती नगर्न जनचेतना फैलाउने र भएका ठाउँमा नष्ट गर्ने कामहरू गरिरहेकै छौँ” उनले भने। तर उनका अनुसार दुर्गम क्षेत्रमा यसको रोकथाम गर्न अझै चुनौती छ। प्रहरीका अनुसार मकवानपुर सिन्धुली धादिङ रुकुम रोल्पा जाजरकोट र बागलुङ लगायतका जिल्लामा यसको खेती धेरै हुने गरेको छ। 2023 बीबीसी। अन्य वेबसाइटका सामग्रीहरूका लागि बीबीसी जिम्मेवार छैन।  "
https://www.bbc.com/nepali/articles/c25g15zl17xo,"प्रधान सेनापति प्रभुराम शर्माले गत वर्षको चैत महिनामा नेपाली सेनाको सङ्ख्या घटाउने चर्चाबारे आपत्ति मिश्रित प्रतिक्रिया दिए। सेनाको नेतृत्व सम्हालेको डेढ वर्षमा उनको त्यो पहिलो सार्वजनिक कठोर टिप्पणी थियो।चैत ९ गते भूतपूर्व सैनिक सम्मेलनलाई पोखरामा सम्बोधन गर्ने क्रममा उनले सेनाको सङ्ख्या निर्धारण गर्ने काम सरकारको भएको बताए। उनले भने “कुनै आईएनजीओ एनजीओमा बसेर स्वघोषित प्राज्ञ स्वघोषित विज्ञ र सुरक्षा विज्ञ भन्नेहरूले गर्ने होइन।” त्यस्तो चर्चा गर्नेहरूको स्वविवेकमाथि समेत उनले प्रश्न उठाए। सैनिक सङ्ख्या कटौतीको चर्चा हास्यास्पद भएको उल्लेख गर्दै सेनापति शर्माले भने “समय समयमा कसको इशारामा हो बाहिरी व्यक्तिहरूबाट नेपाली सेनाको सङ्ख्या यति हुनुपर्छ उति हुनुपर्छ… र अन्य नचाहिँदो नचाहिँदो किसिमका कुराहरू पनि हुने गर्छन् र त्यसलाई प्रकाशित पनि गर्ने गरेको पाइएको छ।” उनले भने जस्तै समय समयमा चर्चमा रहने उक्त विषयमा हिमाल खबर पत्रिकाले मुख्य समाचार बनाएको थियो। तर सङ्घीय संसद्मा प्रस्तुत बजेटबारेको छलफलमा सेनाको आकारबारेको विषयले प्रवेश पायो। त्यसबारे विभिन्न वृत्तमा चर्चा भइरहेको छ। सशस्त्र द्वन्द्वअघि नेपाली सेनामा जनशक्ति ५० हजारभन्दा कम थियो। सैनिक मुख्यालयका अनुसार अहिले नेपाली सेनाको दरबन्दी ९६ हजार ४७७ छ। त्यसमध्ये ८१ हजार २७७ सैनिक कार्यरत छन्। बाँकी दरबन्दी खाली छ। माओवादी सशस्त्र विद्रोह नियन्त्रणमा परिचालन गरिएपछि सेनाको सङ्ख्या तीव्र रूपमा बढेको हो। माओवादी शान्तिपूर्ण राजनीतिमा आएयता सैनिक सङ्ख्या घटाउने विषय उठ्ने गरेको छ। तर सरकारको तहबाट त्यसलाई खासै महत्त्व दिएको पाइँदैन। कतिपय जानकारहरू प्रधान सेनापति हटाउन खोज्दा तत्कालीन प्रधानमन्त्री प्रचण्ड नै पदत्याग गर्न बाध्य भएको घटनाका कारण राजनीतिक नेतृत्व सेनालाई चलाउन हुन्न भन्ने मनस्थितिमा पुगेकाले त्यो विषय गम्भीर बहस वा गृहकार्यमा प्रवेश गर्न नसकेको मान्छन्। त्यस्तै आफ्ना परमाधिपति रहेका राजा हटाउँदा समेत सेनाले परिवर्तनलाई स्वीकार गरेर राजनीतिक नेतृत्वलाई गुण लगाएको ठान्नेहरू छन्। राष्ट्रिय स्वतन्त्र पार्टीका सांसद स्वर्णिम वाग्लेका भनाइमा राजनीतिक नेतृत्व सेनालाई छुनै हुन्न भनेर बसिरहेको छ। तर देशमा पछिल्ला वर्षहरूमा देखा परिरहेको आर्थिक सङ्कटको सन्दर्भमा उनले सुरक्षा फौज र कर्मचारीतन्त्रको पुनर्संरचनाबारे प्रश्न उठाएका छन्। असार ५ गते प्रतिनिधि सभाको बैठकमा बोल्ने क्रममा उनले सेनाको आफ्नै सुधार योजनाहरू सुन्न भनेर अघिल्लो दिन प्रधान सेनापति शर्मासँग भेट गरेको जानकारी दिए। उक्त पृष्ठभूमि राख्दै उनले भने “सुरक्षा फौज र कर्मचारीतन्त्रबारे राजनीतिक सहमति नै गरेर अप्रिय नै सही एउटा ठूलै कदम चालेनौँ भने हामी दुर्घटना उन्मुख छौँ।” विकास खर्च र राजस्व असुलीको तुलनामा चालु खर्च धेरै बढ्दै गएको सन्दर्भमा उनले त्यसबारे निर्णय गर्नुपर्ने धारणा राखेका हुन्। राष्ट्रिय दलहरूबीचको सहमतिका आधारमा छलफल गरिए सुरक्षा निकायबाट पनि सुधारको मार्गचित्र आउने उनको विश्वास छ। उनी भन्छन् “बाहिरबाट यो संवेदनशील मानिए पनि एउटा रचनात्मक संवाद गर्‍यौँ भने यसमा पनि एउटा निकास निस्किन्छ।” तर नेपाली सेनाका अवकाशप्राप्त रथी बालानन्द शर्मा सिपाहीलाई चाहिएर नभई राष्ट्रलाई चाहिएर सेना बनाइएको उल्लेख गर्दै सुरक्षा फौजको भूमिकाबारे संवेदनशील भइदिन आग्रह गर्छन्। अहिले घटाउँदा चाहिएको बेला सङ्ख्या नपुग्दा देशले दुर्गति बेहोर्नुपर्ने अवस्था आउने उल्लेख गर्दै उनी भन्छन् “शान्तिको बेला सिपाहीहरू धेरै देखिन्छन् रासन खाएर काम नगरेको देखिन्छ तर परेको बेला त लड्न बोल्नेहरू जाने होइन सेना नै जाने हो। त्यस कारण घटाउने बेला धेरै नै कुराहरू सोच्नुपर्छ।” नेपाली सेनाको हजारौँ जनशक्तिका निम्ति आवासको राम्रो व्यवस्था नभएको र सरकारले आर्थिक वर्ष २०६६/६७ देखि बङ्करमा बस्न बाध्य सेनालाई ब्यारेकको व्यवस्था गर्न बजेट छुट्ट्याउँदै आएको अधिकारीहरू बताउँछन्। रक्षा मन्त्री पूर्णबहादुर खड्काले राष्ट्रिय सभामा दिएको जानकारी अनुसार ब्यारेकको निम्ति पाँच हजार ८५० वटा संरचना बनाउनु पर्ने आवश्यकता रहेकोमा अहिले तीन हजार ७२२ वटा संरचना बनाएर सेनालाई व्यवस्थित ब्यारेकमा फर्काइएको छ। सैनिक प्रवक्ता सहायक रथी कृष्णप्रसाद भण्डारीका अनुसार सैनिकहरूको आवासको प्रबन्ध मिलाउने क्रम जारी छ। हतियार र समय समयमा गरिरहनु पर्ने अभ्यासका निम्ति गोली गट्ठा पनि पर्याप्त नरहेका विवरणहरू आउने गर्छन्। त्यसैले कतिपयले सेनालाई आधुनिक हतियारले सुसज्जित गरेर प्रविधियुक्त बनाएर सङ्ख्या घटाउनु पर्ने तर्क गर्छन्। युद्धमा ‘फायर पावर’ चाहिने जनाउँदै पूर्व रथी बालानन्द शर्मा पनि मान्छे नभई शक्ति आवश्यक हुने बताए। “मशिन र प्रविधिको जति प्रयोग गर्‍यो उति जनशक्ति घटाउन सकिन्छ” उनी भन्छन् “तर हाम्रोमा ती दुवै कुरा दिएको छैन मान्छे पनि घटाइयो भने त शक्ति नै घट्छ।” नेपाली सेनाका अनुसार शान्ति सेना तालिम आयोजना विपद् र विकास निर्माणको काममा ४० हजार २०७ जनाको प्रयोग भइरहेको छ। अपरेसन र ड्युटी लगायतमा ४१ हजार ७० खटिएका छन्। राष्ट्रिय सभाको असार २६ गतेको बैठकमा सांसद विमला राई पौड्याल बजेटमाथिको छलफलका क्रममा रक्षा मन्त्रालयप्रति आक्रामक रूपमा प्रस्तुत भएकी थिइन्। उनले भनिन्  “हाम्रो देशको स्वार्थ रक्षा गर्न नसक्ने रक्षा मन्त्रालयलाई यति धेरै ८०-९० हजार सेना चाहिन्छ कि चाहिँदैन पुनरावलोकन गरौँ।” राष्ट्रपतिद्वारा मनोनीत पौड्याल प्रचण्डले एमालेसँग मिलेर सरकार बनाउँदा परराष्ट्र मन्त्री थिइन। तर एमाले अध्यक्ष केपी शर्मा ओलीले एउटा टेलिभिजनसँगको अन्तर्वार्तामा उनको अभिव्यक्ति पार्टीको धारणा नभएको प्रतिक्रिया दिएका छन्। एमालेका अन्य नेताहरूले पनि आफूलाई बहसको विपक्षमा उभ्याएका छन्। पूर्व अर्थमन्त्री सुरेन्द्र पाण्डेले भनेका छन् ""नेपाली सेनाको सङ्ख्या कति हुनुपर्छ भन्ने जस्ता विषयमा संसद्मा हल्का टिप्पणी गर्नु उचित होइन। यस बारेमा संसद्मा विना सन्दर्भ यो कुरा उठ्नु वा उठाउनु जरुरी थिएन।"" आर्थिक सङ्कटमा परेको श्रीलङ्काले सेनाको सङ्ख्यामा ठूलो कटौती गरिरहेको र भारतले पनि खर्च कटौतीको निम्ति सेनाको सङ्ख्या घटाउने उपाय अपनाइरहेको विज्ञहरूले औँल्याउने गरेका छन्। नेपालको आर्थिक अवस्था कमजोर देखिएका बेला फौजको सङ्ख्या कटौतीको कुरा उठ्ने गरेको पाइन्छ। तर अर्थशास्त्री तथा पूर्व रक्षा मन्त्री मिनेन्द्र रिजाल बहस नै गलत विषयमा भइरहेको ठान्छन्। उनी भन्छन् “हामी आयात गरेर पैसा खर्च गर्न सक्छौँ उत्पादन गर्न सक्दैनौँ। कृषि उत्पादन व्यापक निर्यात गर्ने सामर्थ्य बनाउनु पर्ने। सरकारी सम्पत्ति निजीलाई सस्तोमा दिने निजी सम्पत्ति लिनुपर्दा महँगोमा अधिग्रहण गर्छौँ हाम्रो समस्या सुशासन हो।” सङ्ख्या कटौतीको बदला सेनालाई आधुनिकीकरण गर्नुपर्ने प्रति विज्ञहरू सहमत देखिन्छन्। तर त्यसले तत्कालको आर्थिक सङ्कटलाई राहत नदिने उनीहरू ठान्छन्। “सङ्ख्या घटाएर थप बेरोजगारी बढाउँदै वैदेशिक रोजगारीमा जाऊ भन्ने? विकल्प केही दिन्छ त राज्यले?” पूर्व रथी शर्मा प्रश्न गर्छन् “कोभिड महामारीमा मान्छे मर्दा अन्तिम संस्कारका लागि समेत सेना चाहियो। अनि अहिले भएका सेना निकाल्ने भनेर उहाँहरूले कस्तो स्वार्थमा कुरा गर्दै हुनुहुन्छ?” राष्ट्रिय सभा सदस्य विमला राई पौड्यालले देशभित्र अहिले द्वन्द्व नभएको छिमेकीसँग लडाइँ हुने सम्भावना नभएको र भइहाले पनि टिक्न सक्ने अवस्था नदेखिएको बताउँदै सेनाको सङ्ख्याको औचित्यमाथि प्रश्न उठाएकी थिइन्। “सीमा सुरक्षाको लागि यसले राम्रोसँग कम्युनिकेट पनि गर्न सक्दैन। सुरक्षा गर्ने त परै जाओस्” रक्षा मन्त्रालयबारे उनको भनाइ थियो “भनेपछि यस्तो मन्त्रालयलाई पाल्ने कि नपाल्ने। ८०-९० हजार सेना चाहिन्छ कि चाहिँदैन?” दुवै सदनमा प्रश्न उठेपछि रक्षा मन्त्री खड्काले सेनाको सङ्ख्या राष्ट्रिय सुरक्षा परिषद्को सिफारिसमा सरकारको निर्णय बमोजिम निर्धारण हुने जानकारी दिँदै देशको भौगोलिक अवस्था राष्ट्रिय आवश्यकता अन्तर्राष्ट्रिय परिवेश र बेला बेलामा मुलुकको आवश्यकता अनुसार निर्धारण हुने बताए। पूर्व रथी शर्माले त सरकारको निर्णय अनुसार सेनाले जिम्मेवारी बहन गर्ने बताउँदै देशको भौगोलिक अखण्डताको सुरक्षा जिम्मेवारीबारे भने “विगतमा नेपालले कोसँग युद्ध गरेको थियो फेरि कुनै बेला हुन्न भन्ने ग्यारेन्टी कसैले गर्न सक्नु हुन्छ?” उनले आर्थिक चिन्ताको निवारणको निम्ति सेनाको सङ्ख्या कटौती गर्ने प्रस्तावलाई लिएर जारी राजनीतिक अभ्यासमाथि प्रश्न उठाए। “अहिले भनेको सनिन्छ देशमा ७५३ वटा स्थानीय सरकार प्रदेश सरकार ८-९ सय सांसद बनाउने सांसदहरूले पाँच-पाँच करोड लिएर जङ्गलमा बाटो बनाउने पहिरोले सत्यानाश गर्ने” उनी आक्रोशित सुनिए “बाटो बनाउन हामीले सांसद चुनेर पठाएको हो कि कानुन बनाउन पठाएको हो? पाँच-पाँच करोड रुपियाँ काखी च्यापेर आफ्नो निर्वाचन क्षेत्र जाने अनि सेना घटाउँछु भन्ने?” पूर्व रक्षा मन्त्री रिजाल पनि अनेक सुधारका योजनामा विफल भएजस्तै सङ्घीयतामा लगानी गरे पनि लाभ लिन नसकेको स्वीकार गर्छन्। शिक्षाको जिम्मा स्थानीय तहलाई दिए पनि त्यसबारे बहस नभएको उनको भनाइ छ। सेनाको पनि सङ्ख्या भन्दा उसको प्रयोगबारे बहस हुनुपर्ने उनी ठान्छन्। खास गरेर जलवायु परिवर्तनका कारण हुने प्राकृतिक विपद्मा सेना जस्तो प्रशिक्षित शक्ति नभएको बताउँदै त्यो र शान्ति सेनामा उसको खाँचो रहेको बताउँछन्। बाटोको ट्रयाक खोल्ने जस्ता काम बाहेक संरचना निर्माणमा सेनाको भूमिका कम गर्नुपर्ने बताउँदै नेता रिजाल भन्छन् “सेनाको बारेको बहस पनि सही मुद्दामा छैन गलत मुद्दामा छ। त्यसैले सङ्ख्याबारे होइन कहाँ र कसरी सेनाको प्रयोग गर्ने भन्ने बहस हुन आवश्यक छ।” 2023 बीबीसी। अन्य वेबसाइटका सामग्रीहरूका लागि बीबीसी जिम्मेवार छैन।  "
https://www.bbc.com/nepali/articles/cl4mlkl6g4mo,"टिकटकमा दिइने चुनौतीहरू नृत्यको नयाँ चाल सिक्नु नयाँ पाक्कला सिक्नु वा नयाँ फिल्टर प्रयोग गर्नु जस्तै सरल हुनसक्छन्।तर ब्लूमबर्ग बिज्निस वीकले सङ्कलन गरेको तथ्याङ्कअनुसार सन् २०२२ को नोभेम्बरसम्मको १८ महिनाको अवधिमा कम्तीमा २० जना बालबालिकाको टिकटकमा दिइएका चुनौती स्वीकारेर भिडिओ बनाउने क्रममा मृत्यु भएको छ।  त्यस्ता चुनौतीमध्ये एउटामा मानिसहरूलाई होस गुम्ने अवस्थासम्म आफ्नो सासलाई नियन्त्रण गर्न वा रोक्न भनिएको हुन्छ।  यसको प्रमुख उद्देश्य चुनौती स्वीकार गर्ने मानिस होसमा आएपछि उसले अनुभूत गर्ने तीव्र उत्तेजनालाई भिडिओमा कैद गर्नु हो। मानिसको त्यस्तो भोगाइलाई 'एड्रिनलिन रश' भनिन्छ। अर्को चुनौतीमा दुःस्वप्न उत्प्रेरित गर्नका लागि सामान्य रुघाखोकी र ज्वरो नियन्त्रण गर्ने औषधिहरूको अधिक मात्रामा सेवन गर्न भनिन्छ।  अमेरिकी नियामक निकाय फुड एन्ड ड्रग एड्मिनिस्ट्रेशनले त्यस्ता औषधिमा प्रयोग गरिने एउटा तत्त्व डाइफेनहाइड्रामाइनको अधिक प्रयोगले मुटुको समस्या मुर्छा पर्ने कोमामा जाने वा मृत्यु समेत निम्त्याउन सक्ने चेतावनी दिएको छ। यस्ता खतरनाक गतिविधिमा संलग्न भएर बालबालिकाले किन आफ्नो जीवन खतरामा परिरहेका छन् त? क्यालिफोर्नियास्थित फिल्डिङ ग्र्याजुएट यूनिभर्सिटीअन्तर्गत मिडिया साइकोलजी रिसर्च सेन्टरकी निर्देशक डा. पामेला रुटलेजका अनुसार यस्तो गर्नुको एउटा सम्भावित कारणमा साथीहरूबाट आउने दबाव र 'सामाजिक वृत्त'मा आफ्नो उपस्थिति देखाउने इच्छा पर्छन्।  ""यदि तपाईँले उनीहरूलाई सामाजिक पुँजी दिने चुनौती अघि सार्नुभयो भने उनीहरूले खुसी महसुस गर्छन् उनीहरूले आफू निकै ठूलो कुराको अंश भएको महसुस गर्छन् जसले उनीहरूलाई अन्य व्यक्तिहरूसँग जोड्छ” उनी भन्छिन्। ""धेरै मानिसहरू छन् जसले यसको प्रतिरोध गर्न सक्दैनन्। किनकि उनीहरू कमजोर वा अनुभव नभए जस्तो देखिन चाहँदैनन्। उनीहरू छुट्न चाहँदैनन्…।"" उनी बालबालिकाहरूले सामाजिक संसारमा आफ्नो स्थान खोजिरहेको कुरा औँल्याउँछिन्। उनी भन्छिन् ""चुनौतीको सामना गर्दा फरक कोणबाट सोच्दैनन्।"" अमेरिकाको सिराक्युज यूनिभर्सिटीमा सञ्चार विषय प्राध्यापन गर्ने मकाना चक पनि उनको जस्तै विचार राख्छिन्।  ""साथीभाइको आग्रहमा बालबालिका र किशोरकिशोरीले जोखिमपूर्ण कार्य गर्नु कुनै नौलो कुरा नभए पनि दूरवर्ती भएकाले सामाजिक सञ्जालले विशेष चुनौती खडा गरेको छ” उनी भन्छिन्। ""आवश्यक परेको खण्डमा सहयोग माग्न सक्ने साथीहरूको वरपर रहेर त्यस्ता जोखिमपूर्ण गतिविधिमा संलग्न हुनुको साटो पछि साझा गर्ने उद्देश्यले एकान्तमा रेकर्ड गर्न सक्छन्” उनी थप जानकारी दिन्छिन्। यहाँ अर्को महत्त्वपूर्ण 'जैविक कारक'बारे पनि विचार गर्नुपर्छ।  सन्तुलित सोच र जोखिमको आकलन गर्न सक्ने मस्तिष्कको  अग्रभाग 'प्रिफ्रन्टल कोर्टेक्स' मानिस उमेरले २० को दशकको मध्यमा नपुग्दासम्म विकास हुँदैन। यसको अर्थ बालबालिका र किशोरकिशोरीले कुनै पनि घटनाको ""कारण र प्रभावहरू बुझ्ने वास्तविक क्षमताको विकास भएको हुँदैन"" र आवेगलाई नियन्त्रण गर्न उनीहरूलाई गाह्रो हुनसक्छ।  रुटलेज भन्छिन् ""यो अभिभावकका लागि सबैभन्दा डरलाग्दो पाटो हो।"" केही परिवारले घातक चुनौतीमा सहभागी भएका बालबालिकाको मृत्युका लागि यसको एल्गोरिदमलाई जिम्मेवार ठहराउँदै टिकटकविरुद्ध मुद्दा दायर गरिरहेका छन्। ""बालबालिका जीवनको सवालमा १० लाखमध्ये एक जनाको मृत्यु पनि एकदम धेरै हो” सोसल मिडिया भिक्टिम्स ल सेन्टरका म्याथ्यु बर्गम्यान भन्छन्। उनको फर्मले अमेरिकामा ६ वटा परिवारको पक्षमा मुद्दा लड्दै छ जसमध्ये ५ जनाले आफ्नो प्रिय मान्छे गुमाएका छन्।  यसमा नौ वर्षीया अरियानी जेलीन अरोयोका आमाबुवा पनि सामेल छन्। अरोयोको सन् २०२१ को फेब्रुअरीमा सास रोक्ने प्रयास गरेपछि मृत्यु भएको थियो। उनीहरूका अनुसार अरोयोले टिकटकको 'फर यु फिड'मा देखेको चुनौती पूरा गर्ने कोसिस गरिरहेकी थिइन्।  उनले त्यस्ता चुनौतीको खोजी नगरेको तर उक्त एपको एल्गोरिमद्वारा आफैँ उनको पृष्ठमा आएको बर्गम्यानको तर्क छ। त्यस्ता सामग्री टिकटक स्वयंले नबनाएको भए पनि यसले “त्यस्ता चुनौतीलाई बढाउन र फैलाउन सक्ने ठाउँ प्रदान गरेको छ” वा त्यस्ता चुनौतीलाई “भाइरल” बनाएको छ। अमेरिकाको संसद्‌मा टिकटकका प्रमुख कार्यकारी अधिकारी  अहिलेसम्म सामाजिक सञ्जाल कम्पनीहरूलाई उत्तरदायी बनाउने धेरै प्रयासहरू असफल भएका छन्। सन् २०२२ को अक्टोबरमा १० वर्षीया न्याला एन्डर्सनको मृत्यु हुनुमा टिकटक जिम्मेवार रहेको आरोप लगाउँदै दर्ता भएको एउटा अमेरिकी मुद्दा खारेज गरिएको थियो। अमेरिकाको पेन्सिल्भेनिआ राज्यका एक न्यायाधीशले कम्युनिकेशन डिसेन्सी एक्टको धारा २३० ले टिकटकलाई संरक्षण गरेको फैसला सुनाएका थिए।  सामग्रीहरू प्रयोगकर्ताले बनाउने भए पनि उक्त ऐनले सामान्यतया प्रकाशकहरूलाई दायित्वबाट उन्मुक्ति दिन्छ। बर्गम्यान र उनको फर्मले यस ऐनलाई चुनौती दिन खोजिरहेका छन्। ""यूके वा अमेरिकाका कम्पनीहरू माथि पूर्ण सावधानी नभई उचित सावधानीको जिम्मेवारी छ। टिकटक हरेक बालबालिकाको सुरक्षाको लागि सत‌प्रतिशत जिम्मेवार छ र आमाबुवा जिम्मेवार छैनन् भन्ने होइन"" उनी भन्छन्। “हामी के भनिरहेका छौँ भने टिकटक र अन्य सबै सामाजिक सञ्जाल कम्पनीले हामीले सामान्य जीवनमा गर्ने जस्तै हेरचाहको कर्तव्य पालन गर्न आवश्यक छ।“ बर्गम्यान टिकटकले घातक सामग्रीको निगरानी गरी त्यसलाई हटाउनुका साथै खतरनाक सामग्रीहरू बालबालिका ""लक्षित"" गर्ने यसको एल्गोरिदममा सुधार गर्न जोड दिनुपर्ने बताउँछन्। टिकटकका एक प्रवक्ताले बीबीसीसँग भने: “हामीले टिकटकमा खतरनाक गतिविधिलाई कडाइका साथ निषेध गरेका छौँ र यसलाई रोक्न त्यस्ता सामग्री खोज्न निगरानी गर्न चेतावनी दिन र विज्ञहरूसँगको साझेदारीमा स्रोतहरू निर्माण गर्नमा ठूलो लगानी गरेका छौँ।""  कम्पनीको वेबसाइटका अनुसार यसमा सामग्रीहरू निगरानी गर्न चौबिसै घण्टा ४०००० कर्मचारी सक्रिय हुन्छन्।  गत मार्चमा कम्पनीले ""नयाँ गतिविधिहरूका कारण सम्भावित नयाँ किसिमका जोखिम र हानिहरूलाई सम्बोधन गर्न"" आफ्नो नियमहरू अद्यावधिक गरेको छ। वेबसाइटका अनुसार यो सञ्जालले “परिपक्व सामग्रीहरू” १८ वर्षभन्दा माथिका प्रयोगकर्तामा सीमित राखेको छ जसले फर यू फीडमा सुझाइने भिडिओहरू “उचित र व्यापक दर्शक”माझ पुर्‍याउन सहयोग गर्छ। मिडिया साइकोलजीमा अन्तर्राष्ट्रिय मान्यताप्राप्त अनुसन्धान गरेकी चकले यो समस्या ""जटिल"" भएको स्वीकार गरेकी छन्। ""वास्तवमा सामाजिक सञ्जाललाई त्यसमा नियमित रूपमा देखिने लाखौँ सामग्रीका लागि जिम्मेवार ठहर्‍याउन सकिँदैन"" उनी भन्छिन्। तर सामाजिक सञ्जाल कम्पनीहरूको पनि ""केही जिम्मेवारी"" रहेको उनको बुझाइ छ। ""अर्थात् तिनीहरूले यस्ता सञ्जाल सिर्जना गरे र स्वरूप दिए। त्यसमार्फत् के दिने वा नदिने भन्ने कुरा सञ्जाल प्रयोगकर्ताहरूमा नभई त्यस्ता सञ्जाल सञ्चालन गर्ने संस्थाहरूमा भर पर्छ। पेन्सिल्भेनिआमा टिकटकको पक्षमा फैसला आए पनि यो अझै पूर्ण रूपमा टुङ्गिएको छैन।"" यस वर्षको आरम्भमा अमेरिकी सर्वोच्च अदालतलाई ट्विटर फेसबुक र यूट्यूबको समेत स्वामित्व रहेको गुगल आतङ्कवादी विचारधारालाई प्रोत्साहन दिन र प्यारिस तथा र इस्तान्बुलमा भएका घातक आक्रमणका लागि जिम्मेवार छन् कि छैनन् भन्ने निर्क्यौल गर्न भनिएको थियो।  पेन्सिल्भेनिआमा उल्लेख गरिएको धारा २३० लाई प्रतिरक्षाको रूपमा प्रयोग गर्न सकिन्छ कि सकिँदैन भन्ने विषयमा सर्वोच्च अदालतले फैसला गर्ने यो पहिलो मुद्दा हुने ठानिएको थियो। तर अदालतले यस मुद्दालाई बेवास्ता गर्दै सामाजिक सञ्जाल कम्पनीहरूलाई आतङ्कवादी खाताहरूको प्रचार गरेको जिम्मेवारीबाट जोगिन धारा २३० को संरक्षण नचाहिने बतायो। न्यायाधीश केटन्जी ब्राउन ज्याक्सनले चेतावनी दिँदै भने ""फरकफरक आरोप र फरकफरक विवरण प्रस्तुत गर्ने अन्य मुद्दाहरूको निष्कर्ष फरक हुनसक्छ।"" 2023 बीबीसी। अन्य वेबसाइटका सामग्रीहरूका लागि बीबीसी जिम्मेवार छैन।  "
https://www.bbc.com/nepali/articles/cl4mglv6vnko,"हङ्‌कङबाट ल्याइएको १०० केजी सुन त्रिभुवन अन्तर्राष्ट्रिय विमानस्थलबाट बाहिरिएलगत्तै बरामद भएको विषयमा बिहीवार बिहान गृह मन्त्रालयमा बैठक भएको छ।फाइल तस्बिर  बैठकमा भन्सार विभागका कर्मचारीहरू समेत बोलाइएका थिए। बैठकको विवरण दिइएको छैन। प्रधानमन्त्री तथा मन्त्रिपरिषद् कार्यालयअन्तर्गत रहेको राजस्व अनुसन्धान विभागले सुन बरामद गरेको हो। विभागका सूचना अधिकारी नवराज अधिकारीका अनुसार सुन तस्करीमा संलग्न भएको आशङ्कामा  छ जना पक्राउ परेका छन्। प्रधानमन्त्रीले पनि यस विषयमा जानकारी लिइरहेको प्रमुख राजनीतिक सल्लाहकार हरिबोल गजुरेलले बताए। त्रिभुवन अन्तर्राष्ट्रिय विमानस्थलको भन्सार कार्यालय अर्थ मन्त्रालयको मातहत पर्छ।  सुन बरामद गरेको विभाग र भन्सार दुवै गृह मन्त्रालयअन्तर्गत पर्दैन। बीबीसीले अर्थ र गृहमन्त्रीसँग सम्पर्कको निम्ति बारम्बार गरेको प्रयास सफल हुन सकेन। भन्सार विभागले आन्तरिक छानबिन गरिरहेको छ। विभागमा महानिर्देशक शोभाकान्त पौडेलले भने “प्रणालीमा केही खराबी छ कि एक्सरेमा नदेखिएको हो कि वा मान्छेको संलग्नता छ भन्नेबारे अनुसन्धान भइरहेको छ।” आफूहरूले दैनिक जसो दुई-तीन केजी सुन बरामद गरिरहेको र सुन तस्करी व्यापक रहेको देखिएको उनको भनाइ छ। उनले भने “एक्सरे मशीनले सुन देखाउँदादेखाउँदै छोडेको भए कर्मचारीको संलग्नता हुन्छ। हामी निर्मम रूपमा प्रस्तुत हुन्छौँ।” उनका भनाइमा ""केमिकल प्रयोग गरेको भए"" एक्सरे उपकरणले सुन पत्ता नलगाउने सम्भावना पनि हुन्छ। त्रिभुवन विमानस्थलस्थित भन्सार कार्यालयका प्रवक्ता तथा प्रमुख भन्सार अधिकृत अम्बिकाप्रसाद खनालका अनुसार बिहीवार मध्याह्नसम्म सीसीटीभी क्यामराको फुटेज र एक्सरे रिपोर्टको प्रारम्भिक अध्ययन गरिएको छ। फुटेजमा देखिएको दृश्यबारे जानकारी दिँदै उनले भने “एक्सरे मशीन हेर्ने कर्मचारीले प्याकेटमा ‘संवेदनशील सामान’ जनाउने ट्याग लगाएपछि जाँच गर्ने कर्मचारीले कार्टुन खोलेर गनेको देखिन्छ। तर भित्र कसरी लुकाएको थियो के थियो थप हेर्दै छौँ।” उनका अनुसार रेडी ट्रेड प्रालिले बाइकको १६० सेट ‘ब्रेक शू' आठवटा प्याकेटमा ल्याएको हो। त्यसको वजन १४५ केजी थियो। जुलाई १५ तदनुसार असार ३० गते शनिवार विमानस्थलस्थित भन्सार गोदाममा पुगेको उक्त सामान साउन २ गते मङ्गलवार भन्सार पास भएर निस्किएको थियो। लगत्तै राजस्व अनुसन्धान विभागको टोलीले सुनसँगै ट्याक्सीचालकसहित सन्दिग्ध व्यक्तिहरूलाई  नियन्त्रणमा लिएको हो। अहिलेसम्म पक्राउ पर्नेमा भन्सार एजेन्ट र एक भारतीय नागरिकसहित छ जना छन्। राजस्व अनुसन्धान विभागका सूचना अधिकारी नवराज अधिकारीले नेपाल राष्ट्रब्याङ्क पठाएर सुनको तौल लिएपछि वास्तविक परिमाण पत्ता लाग्ने बताए। उनका अनुसार ३२० थान ब्रेक शूमा सुन लुकाएको पाइएको छ। भन्सार विभागले विमानस्थलका केही कर्मचारीलाई निलम्बन गरेको समाचार आएका छन्। एक क्विन्टल सुन बरामद भएको खबरसँगै सामाजिक सञ्जाल प्रयोगकर्ताहरूले आफ्ना विभिन्न अनुभवहरू उल्लेख गर्दै सरकारमाथि प्रश्न उठाइरहेका छन्। धेरैको अनुभवसहितको जिज्ञासा छ - एउटा नागरिक विदेशबाट फर्किँदा नाकमा लगाएको सुनको फुली र कानको टप देख्दा कचकच र एउटा मोबाइल ल्याउँदा झमेला गर्ने विमानस्थलको भन्सारबाट कसरी सुटुक्क बाहिरियो एक क्विन्टल सुन? परिमाण कम भए पनि यसअघि पनि पटकपटक सुन बरामद हुने गरेको छ।  अवकाशप्राप्त प्रहरी नायब महानिरीक्षक (डीआईजी) हेमन्त मल्ल त देखिएकोभन्दा ठूलो आयतनमा सुन तस्करी हुने गरेको अनुमान गर्छन्। उनी भन्छन् “भारतमा सुनको माग र त्यसको कानुनसम्मत उपलब्धताबीचको अन्तर रहँदासम्म स्वरूप र तरिका फरक होला नेपाल हुँदै सुनको तस्करी रोकिन्न। कहिले उडेर आउला कहिले गुडेर आउला कहिले हिँडेर आउला त्यो अर्कै कुरा हो।” अधिकारीहरूका अनुसार फेला परेको प्रज्ञापनपत्रमा २२ पटक यसअघि पनि सामान ढुवानी गरिएको देखिन्छ। त्यसैले अघिल्ला ढुवानीमा के ल्याइएको थियो भन्नेबारे पनि अनुसन्धान हुने बताइएको छ। कहिलेकाहीँ झुक्याउन सक्ने सम्भावना अस्वीकार गर्न नसकिने बताउँदै पूर्वडीआईजी मल्ल अन्तर्राष्ट्रिय विमानस्थलबाट एकै खालको सामान लगातार आउँदा शङ्का गर्नुपर्ने र त्यसमा कर्मचारीको मिलेमतो हुनसक्ने ठान्छन्। मल्ल भन्छन् “त्यस्तै भारतीय वायुसेवामा सुरक्षाकर्मी लिएर आउने गरेको भन्दै आलोचना गर्छौँ तर कुर्सी र सोफा फेर्ने रहर गर्ने हामीले अन्तर्राष्ट्रिय विमानस्थलको साधनस्रोत र जनशक्ति पनि त्यही मापदण्डअनुसारको बनाउनुपर्‍यो।” सुन तस्करीका घटनामा ओसार्ने काममा संलग्नहरू पक्राउ पर्छन्। ठूलो परिमाणमा बरामद हुने सुन तस्करीमा धनाढ्य व्यक्तिकै लगानी हुने ठानिन्छ। तर उनीहरू पत्ता लाग्दैनन्। विभागका सूचना अधिकारी नवराज अधिकारी भन्छन् “सुनको वास्तविक मालिकसम्म पुग्ने किसिमले अनुसन्धान प्रक्रिया अघि बढिरहेको छ।” मल्ल त त्यस्ता व्यक्तिलाई राजनीति संरक्षण पनि रहने ठान्छन्।  उनी भन्छन् “नेता पार्टी र चुनावमा समेत त्यस्ता व्यक्तिले लगानी गरेका हुन्छन् त्यसैले कुनै न कुनै रूपमा उनीहरूलाई राजनीतिक संरक्षण हुन्छ।” त्यो तहसम्म अनुसन्धान पुग्ने प्रयास गर्नु वा त्यसमा सफलता प्राप्त हुनेमा अविश्वास गर्नेहरू धेरै छन्।  2023 बीबीसी। अन्य वेबसाइटका सामग्रीहरूका लागि बीबीसी जिम्मेवार छैन।  "
https://www.bbc.com/nepali/articles/cjq179kx9x5o,"नेपालमा भन्सार छलेर र अवैध बाटोमार्फत् ल्याइने गरेका सुन समयसमयमा बरामद हुने गरेको छ।   यही क्रममा यो साता ठूलो मात्रामा सुन फेला परेपछि त्यसलाई 'कस्टडीमा राखेर' थप प्रक्रिया अगाडि बढाउन थालिएको अधिकारीहरूले बताएका छन्।अधिकारीहरूले भनेको कस्टडी अरूको पहुँच नहुने सुरक्षित स्थान हो। बरामद गरिएको सुनको सुरक्षित भण्डारण गर्न तथा तौल लिन त्यसलाई नेपाल राष्ट्र ब्याङ्क पठाइसकिएको राष्ट्रिय अनुसन्धान विभागले जनाएको छ। बरामद सुन सुरुमा नेपाल राष्ट्र व्याङ्कको टक्सार महाशाखाले तौलिने गर्छ। ""त्यहाँ मिहिन ढङ्गले जोख्ने प्रक्रिया छ। किनकि सुनजस्तो बहुमूल्य वस्तुमा कोठाभित्र र बाहिर नै तौल गर्दा समेत केही फरक पर्न सक्छ"" टक्सारमा काम गरिसकेका राष्ट्र व्याङ्कका कार्यकारी निर्देशक रेवतीप्रसाद नेपाल भन्छन्।  टक्सार महाशाखाले एउटा समिति बनाएर काम गर्छ।  उक्त समितिमा बरामद गर्ने सुरक्षा निकाय भन्सार वा राजस्व अनुसन्धान विभाग लगायत निकायका प्रतिनिधि समेत हुन्छन्।  तौल लिने काम सकिएपछि महाशाखाले एउटा पत्र तयार पार्छ जसमा ""सुनजस्तो देखिने पहेँलो धातु""  लेखिएको हुन्छ। ""किनकि सुन त नगलाईकन यकिन हुँदैन"" नेपाल भन्छन्। बरामद भएको सुनको विषयमा मुद्दा पनि पर्न सक्ने भएकाले कानुनी टुङ्गो नलाग्दासम्म उक्त सुन राष्ट्र ब्याङ्कको 'कस्टडीमा' राखिने अधिकारीहरू बताउँछन्। बरामदकर्ता निकायले उक्त सुनमा कुनै विवाद वा मुद्दा नभएको कुरा लिखित रूपमा पेस गरेपछि पुनः राष्ट्र ब्याङ्क सक्रिय हुन्छ। उक्त निकायलाई सुन निर्क्योल गरेर त्यसबापतको रकम नेपाल सरकारको खातामा जम्मा गर्नका लागि अनुरोध आएपछि त्यहाँ हुने 'गलान कमिटी'को काम सुरु हुन्छ। कार्यकारी निर्देशक नेपाल भन्छन् ""राष्ट्र ब्याङ्ककै विभिन्न विभागका प्रतिनिधि र सुन ल्याउने सम्बन्धित निकायका प्रतिनिधिको रोहबरमा सुनलाई पगालेर त्यो कुन 'टच'को भन्ने निर्क्योल गरिन्छ।"" बजारमा सुनलाई 'क्यारेट'मा मूल्याङ्कन गरिए जस्तै राष्ट्र ब्याङ्कको भाषामा त्यसको गुणस्तरलाई 'टच' भनिन्छ।  त्यस्तो वर्गीकरण सूक्ष्म ढङ्गले हुने अधिकारीहरू बताउँछन्। उच्च तापक्रममा ठूलो मात्रामा सुन गलाउनका लागि राष्ट्र ब्याङ्कमा 'फर्निस' भट्टी छ। त्यसरी गलाउने काम सकिएपछि त्यस दिन अन्तर्राष्ट्रिय बजारमा चलेको सुनको मूल्यलाई आधार मानेर त्यसमा पाँच प्रतिशत थपेर सरकारको खातामा पैसा जम्मा गरिने कार्यकारी निर्देशक रेवतीप्रसाद नेपाल बताउँछन्। यस पटक हङ्‌कङबाट दुईपाङ्ग्रे सवारीसाधनको 'ब्रेक शू' मा लुकाएर ल्याइएको झन्डै १०० केजी सुन बरामद भएको बताइएको छ।  उक्त परिमाणको सुन गलाउनका लागि तीनदेखि चार दिनसम्म लाग्न सक्ने राष्ट्र ब्याङ्कका अधिकारीहरूको आकलन छ। ""सुनको गुणस्तरका आधारमा फर्निसले कामको गति लिने भएकाले त्यो अहिले नै भन्न सकिन्न"" नेपाल भन्छन्। ""धेरैखाले सुन मिश्रित भएको भएमा केही बढ्ता समय लाग्न सक्छ। अन्यथा एक पटकमा १० किलोग्राम सुन गलाउन सक्ने हाम्रो फर्निसको क्षमता छ। एक पटकको प्रक्रिया पूरा गर्न डेढ घण्टासम्म लाग्छ।"" सुन गुणस्तरीय हुँदाका हकमा एकैदिन ३० केजीसम्म गलाउन सकिने नेपाल बताउँछन्। राष्ट्र ब्याङ्कमा पुर्‍याइएपछि त्यहाँ चौबिसै घण्टा निगरानी गर्ने क्यामरासहितका सुरक्षा प्रणाली रहेकाले सुन ""तलमाथि"" हुने कुनै सम्भावना नहुने अधिकारीहरू बताउँछन्। उपभोग्य वस्तुको सहज उपलब्धता भन्सार छली चोरी निकासी पैठारीलगायत विषयमा गृह मन्त्रालयमा बिहीवार छलफल भएको थियो पाटन उच्च अदालतले यस घटनामा संलग्न सातजना आरोपितलाई हिरासतमा राखेर अनुसन्धान गर्न बिहीवार १० दिनको समय दिएको छ। सय किलोसम्म सुन काठमाण्डूस्थित अन्तर्राष्ट्रिय विमानस्थल हुँदै कसरी तस्करी सम्भव भयो भन्नेबारे अनुसन्धान गर्न भन्सार विभागले समेत एउटा छानबिन समिति गठन गरेको महानिर्देशक नवराज ढुङ्गानाले बताए। ""यो सुनको असली मालिक को हुन् र यसमा संलग्न व्यक्तिहरूको पहिचान गर्दै उनीहरूलाई कानुनको दायरामा ल्याउने गरी अनुसन्धान अघि बढ्छ"" उनले भने।  ढुङ्गानाका अनुसार अहिलेको सुन तस्करी प्रकरणमा बिहीवार साँझमा पक्राउ परेका तीन जनासहित  १० जना पक्राउ परेका छन्। तीमध्ये एक विदेशी नागरिक छन्।  भन्सार विभागले पनि आन्तरिक छानबिन गरिरहेको जनाएको छ।  विभागका महानिर्देशक शोभाकान्त पौडेलका अनुसार प्रणालीमा केही खराबी भएको अथवा एक्सरे मशीनमा नदेखिएको हो कि मान्छेको संलग्नता छ भन्नेबारे अनुसन्धान भइरहेको छ। 2023 बीबीसी। अन्य वेबसाइटका सामग्रीहरूका लागि बीबीसी जिम्मेवार छैन।  "
https://www.bbc.com/nepali/articles/c0dp204ny9vo,भारतीय चलचित्र ‘आदिपुरुष’मा समावेश रहेको भनिएको एक विवादास्पद संवादका कारण गत साता नेपाल तरङ्गित बन्यो।विश्वभर ठूलो तामझामका साथ प्रदर्शन गरिएको निकै महँगो खर्चमा बनाइएको भनिएको उक्त चलचित्रबारे तेर्सिएको विवाद नेपालमा हिन्दी चलचित्रसँग सम्बन्धित पहिलो भने होइन। निकै चलेका भारतीय अभिनेता धर्मेन्द्रदेखि अक्षय कुमार माधुरी दीक्षित लगायतबारे नेपालमा विगतमा कैयौँ यस्ता घटना भएका छन् जसले नेपालमा चर्को आलोचना निम्त्याएको थियो। सन् २०००मा बलीवुड अभिनेता ऋतिक रोशन जोडिएको प्रकरणले त 'निकै ठूलो आन्दोलनको स्वरूप लियो'। विगतमा भन्दा फरक यस पटकको विवादको केन्द्रमा भने जन निर्वाचित प्रतिनिधि छन्। काठमाण्डू महानगरपालिकाका मेयर बालेन्द्र शाह ‘बालेन’ले आदिपुरुष चलचित्रको एउटा विवादास्पद संवाद नहटाए काठमाण्डूका सिनेमाघरहरूमा कुनै पनि हिन्दी चलचित्र प्रदर्शन गर्न रोक लगाउने घोषणा गरे। लगत्तै पोखरा महानगरपालिकाले उस्तै बेहोराको निर्णय सार्वजनिक गर्‍यो। धरान उपमहानगरपालिकाका प्रमुख हर्क साम्पाङ राईले पनि आफ्नो क्षेत्रमा आदिपुरुष प्रदर्शनमा रोक लगाइएको उद्घोष गरे। देशका केही प्रमुख सहरहरूमा उक्त चलचित्र प्रदर्शनमा घोषित रूपमा रोक लगाइए पनि प्रभाव भने देशै भर पर्‍यो। विभिन्न विद्यार्थी सङ्गठन लगायतले सिनेमाघरहरूमा पुगेर सचेत गराएपछि सुरक्षा चुनौतीका कारण सिनेमाघरहरूले चलचित्र प्रदर्शन रोके। सामाजिक सञ्जालमा काठमाण्डूमा चल्दाचल्दैको फिल्म बन्द गर्न लगाइएको भिडिओ देखा परेको थियो। उक्त चलचित्रमा समावेश भएको भनिएको ‘जानकी भारतीय छोरी हुन्’ भन्ने ‘आपत्तिजनक सन्देश’ चलचित्रको मूल भागबाटै हटाउन महानगरका मेयरले आह्वान गरेका थिए। उक्त संवाद सच्याउन तीन दिनको म्याद दिइएको थियो। आदिपुरुषमा रहेको भनिएको संवादबारे नेपालमै फरक फरक बुझाइ रहेको पाइन्छ। चलचित्रमा सोझो रूपमा त्यस्तो संवाद नरहेका विवरणहरू पनि सार्वजनिक भएका छन्। विवादबीच सिनेमाघरहरूमा सबै भारतीय चलचित्र प्रदर्शनमा रोक लगाइएपछि सरोकारवालाहरूले अदालतको ढोका ढकढकाए। गत साता दायर गरिएको मुद्दामा सुनुवाइ गर्दै उच्च अदालत पाटनले भारतीय चलचित्रको प्रदर्शनलाई निरन्तरता दिन अल्पकालीन अन्तरिम आदेश दियो। त्यसयता सिनेमाघरहरूमा विक्की कौशल र सारा अलि खानले अभिनय गरेको बलीवुड चलचित्र ‘जरा हटके जरा बचके’ पुनः प्रदर्शनमा आएको छ। तर अदालतको आदेशपश्चात् पनि आदिपुरुष प्रदर्शनको अवस्थामा भने कुनै परिवर्तन आएको छैन। महँगो मूल्य तिरेर वितरण अधिकार खरिद गरिएको भनिएको आदिपुरुष चलचित्रले विगतमा भएको ऋतिक रोशन काण्डको तीतो सम्झना ताजा बनाइदिएको उक्त चलचित्रका वितरक मनोज राठी बताउँछन्। ऋतिक रोशन काण्ड हुँदा एक दुई महिनासम्म सिनेमाघरमा मानिसहरू नआएको उनको भनाइ छ। ऋतिक रोशन प्रकरणका बेला सन् २०००मा काठमाण्डू सहित देशभर ठूलो आन्दोलन भएको थियो नेपालमा भारतीय चलचित्रका कारण सृजना भएका कैयौँ यस्ता विवाद छन् जसको कतिपय अवस्थामा ठोस कारण हालसम्म पनि खुल्न सकेको छैन।  त्यस्ता केही विवाद सामान्यरूपमा सल्टिएका छन् भने केही विवादका कारण सर्वसाधारणले ज्यान नै गुमाउने अवस्था सृजना भएको थियो। नेपालमा भारतीय चलचित्रका कारण राजनीतिक तहमा समेत तरङ्ग उत्पन्न हुने गरेको भए पनि तुलनात्मक रूपमा हिन्दी सिनेमा प्रदर्शनको चलन भने अन्यत्रका तुलनामा ढिला सुरु भएको लेखक तथा चलचित्रकर्मी प्रकाश सायमी बताउँछन्। उनका अनुसार खासगरी काठमाण्डूमा रहेका सिनेमाघरहरूमा त्यसबेला अङ्ग्रेजी चलचित्रको बोलवाला थियो। “तर क्रमिक रूपमा हिन्दी चलचित्रको बजार विस्तार हुँदै गयो। सिनेमा राम्रोसँग चल्ने भएकाले पछि हिन्दी चलचित्र प्रदर्शन हुँदा चर्चित स्क्रीन पत्रिकामा दिइने विज्ञापनमा ‘रिलिजिङ अल ओभर इन्डिया एन्ड नेपाल’ (भारतका सबै सहर र नेपालमा प्रदर्शन हुन लागेको) भनेर उल्लेख गर्ने गरिन्थ्यो” सायमी भन्छन्। उनका अनुसार खासगरी सन् १९७०को दशकबाट काठमाण्डू पूर्वी नेपाल अनि तराईमा हिन्दी चलचित्रको बजार फस्टाउन थाल्यो। नेपालको बजार त्यस बेला भारतीय निर्माताहरूका लागि पनि ‘निकै महत्त्वपूर्ण रहेकाले’ नेपाल र भारत दुवै देशका सिनेनिर्माताहरूले अक्सर छिमेकीलाई हानी नपुग्ने गरी योजना तयार पार्ने एक किसिमको सहमति नै गरेको सायमीको बुझाइ छ।  त्यस बेला नेपालका चलचित्र निर्माताहरूले त्यो कुरा धेरै हदसम्म पालना गर्ने गरेको भए पनि भारतमा बन्ने चलचित्रहरूमा भने नेपालीहरूलाई चौकीदार लगायतका भूमिकामा चित्रण गरिने हुँदा छिटपुट घटनाहरू हुने गरेका दृष्टान्त दिनेहरू छन्। भारतीय चलचित्र वा अभिनेताहरूबारे नेपालमा कैयौँ विवाद उत्पन्न भएका छन्। ७०को दशकमा भारतमा निकै ख्याति कमाएका अभिनेता धर्मेन्द्र त्यस्तै विवादमा मुछिएका थिए। जानकारहरूका अनुसार त्यो विवाद यति ठूलो हुन पुग्यो कि चलचित्र चिरागपछि अभिनेता धर्मेन्द्रका सबैजसो चलचित्र नेपालमा निकै लामो समयसम्म प्रदर्शनमा आएनन्। भारतीय चलचित्रका लागि राम्रो बजार बनेको नेपालमा चलचित्र प्रदर्शन नहुने भएपछि निर्माताहरूले धर्मेन्द्रको ‘पारिश्रमिक घटाउन लगाएको’ पनि बताइन्छ। सायमीका अनुसार विवादको सुरुवात सन् १९७०को दशकमा भारतीय सहर उदयपुरमा अध्ययनका लागि गएका नेपाली विद्यार्थीहरूसँग जोडिन्छ। एक हिन्दी चलचित्रको छायाङ्कनका क्रममा उक्त टोली र नेपाली विद्यार्थीहरूबीच विवाद उत्पन्न भएको बताइन्छ। भनिए अनुसार विवाद चर्कँदै गएपछि दुई पक्षबीच हानाहान भयो। जस क्रममा त्यो प्रकरणमा नमुछिएका नेपाली विद्यार्थीहरूलाई समेत चलचित्र छायाङ्कन टोलीले हातपात गरेका थिए। प्रत्यूत्तरमा  नेपाली विद्यार्थीहरूले त्यो चलचित्रमा आबद्ध कलाकारहरू बसेको होटलमै पुगेर आक्रमण गरेको सायमी बताउँछन्। यो प्रसङ्ग हो राज खोसलाले निर्माण गरेको चलचित्र ‘मेरा गाउँ मेरा देश’को। चलचित्रमा धर्मेन्द्र विनोद खन्ना र आशा पारेख लगायतका कलाकारहरूले अभिनय गरेका थिए। ‘‘नेपालका विद्यार्थीहरूले आक्रमण अनि (भारतीय अभिनेताहरू बसेको) होटल नै जलाइदिने धम्की दिएपछि कलाकारहरू स्वयम् विशेष गरेर धर्मेन्द्र विनोद खन्ना र कबिर बेदीलगायत विद्यार्थीहरू बसेको होटलमा आएर माफी मागे। र त्यो कुरा त्यहीँ सल्टियो’’ सायमी भन्छन्। तर त्यति बेला भारतमा पढ्दै गरेका विद्यार्थीहरूको सङ्गठन — नेपाल विद्यार्थी युनियनले चिठी पठाएर धर्मेन्द्रले नेपाली विद्यार्थीलाई दुर्व्यवहार गरेको जानकारी नेपालमा गराएपछि अघोषित रूपमा धर्मेन्द्रको चलचित्र बहिष्कार हुन थालेको उनी बताउँछन्।   यो घटनाअघि नेपालमा धर्मेन्द्रका केही चलचित्र चलेका थिए। तर त्यसपछि भने लामो समयसम्म उनका चलचित्र नेपालमा प्रदर्शनमा आउन सकेनन्। जसकारण शोले धरमवीर जस्ता निकै चर्चित फिल्म नेपालमा चलेनन्।  ‘‘त्यो चलचित्रको क्रेज (व्यापक उत्साह) भइकन पनि त्यस बेलाको जाँच समिति र अञ्चलाधीश कार्यालयले धर्मेन्द्रको चलचित्रलाई (प्रदर्शनको) स्वीकृति दिन सकेन’’ सायमी भन्छन्। नेपालमा भारतीय चलचित्रबारे एकजना जानकार विकास रौनियारका अनुसार शोले हेर्नका लागि नेपाली दर्शक बस चढेर नेपाल भारत सीमा नजिकै रहेको रक्सौल लगायतका भारतीय सहर पुगेका थिए।  भिडिओ पार्लरहरू चलेपछि मात्र नेपालीहरूले शोले हेर्न पाएको उनी सम्झन्छन्। तत्कालीन अधिकारजकुमार धीरेन्द्र वीर विक्रम शाहलाई अपमान गरेकाले नेपाल धर्मेन्द्रको चलचित्र नचलाइएको हल्लाहरू पनि व्याप्त छन्।  नेपालमा निम्तिएको विवादमा धर्मेन्द्र जोडिएको अर्को घटना पनि छ। अभिनेत्री नन्दाले दार्जिलिङमा एक चलचित्र छायाङ्कनको क्रममा ‘स्थानीय महिलालाई दुर्व्यवहार गरेपछि’ उनको चलचित्र त्यहाँ बहिष्कार गरिएको बताइन्छ।    दार्जिलिङमा पढ्ने नेपाली विद्यार्थीहरूले पनि नन्दाको चलचित्र बहिष्कार गर्ने निर्णय गरेपछि त्यसको बाछ्छिटा नेपालमा पनि परेको सामयी बताउँछन्।  त्यसबेला नन्दाले अभिनय गरेको ‘हिट’ चलचित्र शोर प्रदर्शन हुने क्रममा थियो। तर विवादका कारण उक्त चलचित्र नेपालमा प्रदर्शनमा आएन। ‘‘त्यसपछि जानि नजानिकन धर्मेन्द्र र नन्दा दुवैको चलचित्र नेपालमा प्रतिबन्धित भयो’’ सायमीले भने। यो घटना भएको धेरैपछि धर्मेन्द्रकी पत्नी अभिनेत्री हेमा मालिनी नेपाल आएका बेला एक कार्यक्रममा धर्मेन्द्रले गल्ती नगरेको र उनलाई क्षमा दिन आग्रह गरेको भए पनि दर्शकहरूले हुटिङ गरेपछि उनले धर्मेन्द्रबारे चर्चा छोट्ट्याएको बताइन्छ। तर समयसँगै धर्मेन्द्रबारे उत्पन्न विवाद मत्थर हुँदै गयो। अघोषितरूपमा उनका चलचित्रको प्रदर्शनमा रोक लगाइए झैँ अघोषित रूपमै उनको चलचित्र सिनेमाघरहरूमा चल्न थाले। त्यसको सुरुवात उनको छोटो भूमिका रहेको सन् १९८१मा प्रदर्शनमा आएको चलचित्र ‘खुदा कसम’ अनि ‘नसिब’ नेपालमा प्रदर्शनमा आयो। विस्तारै काठमाण्डू लगायतका सहरहरूमा सिनेमा हेर्ने माध्यम पनि परिवर्तन हुन थाल्यो। भिडिओ पार्लरहरू खुले। क्यासेट ‘प्ले’ गरेर टोल टोलमा चलचित्र हेर्न पाइने अवस्था सृजना भयो। धर्मेन्द्रका चलचित्रहरू पनि ती पार्लरहरूमा देखाइने गरेको सायमी सम्झन्छन्। ७०को दशकमा क्रान्ति नामक भारतीय चलचित्रको प्रदर्शनलाई पनि नेपालमा रोक लगाइएको जानकारहरू बताउँछन्। दिलीप कुमार मनोज कुमार शशि कपुर शत्रुघन सिन्हा विनोद खन्ना हेमा मालिनी र परबिन बाबी लगायतको अभिनय रहेको उक्त चलचित्र भने त्यसबेला दरबारको हस्तक्षेपका कारण प्रदर्शन हुन नसकेको बताइन्छ। सायमीको बुझाइ छ- तत्कालीन राजाका सचिव र परराष्ट्र सचिवले क्रान्ति नेपालमा ल्याए नेपालमा पनि क्रान्ति आउने खबर दरबारमा पुर्‍याएपछि नेपालमा प्रदर्शनमा रोक लगाइएको थियो।   सन् २०००मा भारतीय चलचित्रमा अभिनेता ऋतिक रोशनको आगमन भयो। पहिलो चलचित्र ‘कहो ना प्यार हे’ ले प्राप्त गरेको सफलताको चर्चा भारतीय पत्रपत्रिकाहरूमा प्रस्टै देख्न सकिन्छ। यति सम्मकी त्यस बेलाका सर्वाधिक सफल अभिनेता शाहरुख खानको ‘स्टारडम’लाई समेत रोशनले उछिनेको चर्चित अखबारहरूले लेखेका थिए। भारतीय चलचित्रका अन्य बजार जस्तै नेपालमा पनि ऋतिक रोशन रातारात स्थापित नाम बनिसकेका थिए। ‘कहो ना प्यार है’ नेपालमा पनि निकै सफल हुन पुगेको भारतीय चलचित्रहरूमध्येमा पर्छ। सन् २०००को ज्यानुअरीमा एकाएक उदाएका रोशनका लागि त्यो वर्षको अन्त्य भने त्यति सुखद हुन सकेन। उनी यस्तो विवादमा मुछिए जुन सम्भवतः नेपालमा कुनै पनि चलचित्रकर्मी जोडिएको सबैभन्दा खराब प्रकरण बन्न पुग्यो। सन् २०००को डिसेम्बर महिनामा घटेको घटना धेरैको मानस पटलमा अहिले पनि ताजै छ। डिसेम्बर महिनाको २४ तारिखमा सुरुमा चितवनबाट प्रकाशन हुने एक पत्रिकामा ऋतिक जोडिएको एउटा समाचार छापियो। चितवन पोस्टको उक्त समाचारमा ‘नेपाल र नेपालीहरू आफूलाई मन नपर्ने’ रोशनले एक अन्तर्वार्ताको क्रममा बताएको दाबी गरिएको थियो। ‘‘तर त्यो समाचारले त्यति तहल्का ल्याएन। त्यो समाचार फोटोकपी गरेर काठमाण्डू पठाइदिए मानिसहरूले र यहाँको एउटा एफएमले दिउसोको समाचारमा त्यो खबर प्रसारण गर्‍यो’’ सायमीले भने। लगत्तै त्यसबारे सडकमा प्रतिक्रिया देखिन सुरु भयो। सुरुमा काठमाण्डूको भोटाहिटीको एउटा पोस्टर पसलमा आगनजी भयो। भारतीय चलचित्रको प्रदर्शनमा रोक लाग्यो भारतीय च्यानलको प्रसारण बन्द भयो र रेडियोमा पनि भारतीय गीतसङ्गीत बज्न छाड्यो। र उक्त प्रकरणबारे समाचार व्यापक रूपमा फैलिन थाल्यो। ‘पोलिटिकल चेन्ज एन्ड पब्लिक कल्चर इन पोस्ट नाइन्टीन नाइन्टी नेपाल’ नाम गरेको पुस्तकमा लेख लेख्दै मल्लिका शाक्यले उक्त प्रकरण चर्चा गरेकी छन्। उक्त पुस्तकमा उनले लेखेको अध्यायमा ऋतिक रोशन प्रकरणसँग जोडिएका घटनाहरूमा नेपालमा पाँच जनाको मृत्यु भएको र एक हजारभन्दा बढी घाइते भएको उल्लेख गरिएको छ। काठमाण्डूको लैनचौरस्थित भारतीय दूतावासमा ज्ञापन पत्र बुझाउन जान लागेको जुलुसमा प्रहरीले गोली प्रहार गर्दा घरमा खेलिरहेका एक जना बालिकाको मृत्यु भएपछि प्रदर्शन झन् उग्र भएको थियो। त्यसले प्रदर्शनलाई अझ भड्कायो र विषय ऋतिक रोशनको अभिव्यक्तिभन्दा पनि नेपाल भारत सम्बन्धका विभिन्न आयामहरूमा केन्द्रित हुन थाल्यो।  नेपाल भारत सीमाका मधेसीहरूलाई भारतीय नागरिकको संज्ञा दिँदै दुर्व्यवहार गरिएको विवरणहरू सार्वजनिक भए। काठमाण्डूका सडकहरूमा पनि तराईका बासिन्दाहरूले असुरक्षित महसुस गरेका कैयौँ प्रसङ्ग प्रकाशमा आएका छन्। ‘‘मेरै नाता पर्ने हजुर काकाको ओटुस्थित पसलमा पनि ढुङ्गा मुढा भएको थियो। मधेसी अनुहार कालो वर्ण भएकामाथि आक्रमण भएको थियो’’ रौनियारले भने। अवस्था यति जटिल बन्न पुग्यो कि तत्कालीन भारतीय प्रधानमन्त्रीले भारतका नागरिकहरूको सुरक्षाबारे चासो देखाउँदै आफ्ना नेपाली समकक्षीसँग टेलिफोन वार्ता समेत गर्नु परेको थियो। खासमा काठमाण्डूसहित देशका प्रमुख सहरहरूमा हिंसात्मक प्रदर्शन हुनुको कारण के थियो त? एक भारतीय च्यानलसँगको अन्तर्वार्ताका क्रममा ऋतिकले आफूलाई ‘नेपाल र नेपालीहरू मन नपर्ने’ बताएको विवरण सार्वजनिक भएको थियो।  त्यसको जवाफ हालसम्म प्रस्ट हुन सकेको छैन। ऋतिकले पछि आफूले त्यस्तो नभनेको र “नेपाल र नेपालीहरूलाई भारत र भारतीयहरू जत्तिकै माया गर्ने” धारणा सार्वजनिक गरे। नेपालमा उक्त प्रकरणलाई मिथ्या सूचनाको गतिलो उदाहरणका रूपमा पनि हेर्ने गरिएको छ।   नेपाल-भारत मामिलाका जानकार पत्रकार युवराज घिमिरेले केही साता अघि एक भारतीय सञ्चारमाध्यमलाई दिएको अन्तर्वार्तामा प्रमाणबिना स्थानीय अखबारले लेखेको समाचारलाई काठमाण्डू र भारतका पत्रिकाहरूले पनि छापेपछि घटनाले झन् बढावा पाएको बताएका छन्। सायमीका अनुसार प्रकरण ‘रन्डेवु विथ सिमी गरेवाल’ नाम गरेको अन्तर्वार्ताबाट सुरु हुन्छ। “विवाह गरेको केही समयमा ऋतिकले उक्त कार्यक्रममा अन्तर्वार्ता दिएका थिए। जसमा उनलाई प्रश्न सोधियो: तपाईँ हनिमुन मनाउन कुन देश जानुहुन्छ। उत्तरका लागि तीन वटा विकल्प पनि दिइएको थियो। जसअनुसार ऋतिकले स्विट्जरल्यान्ड नेपाल र अस्ट्रेलिया वा अस्ट्रियामध्ये कुनै एक देश छान्नुपर्ने थियो” सायमीले भने। ‘‘तलको दुइटा देश त म जान्न स्विट्जरल्याण्ड जान्छु भनेका हुन उनले।’’   त्यसै विषयलाई लिएर ऋतिकले नेपाल मन पर्दैन भनेको भन्दै समाचार प्रकाशन भएको र क्रमिकरूपमा त्यसले विकराल रूप लिएको उनी बताउँछन्। तर दिल्लीस्थित साउथ एशियन युनिभर्सिटीकी सहायक प्राध्यापक शाक्यले भने ‘पोलिटिकल चेन्ज एन्ड पब्लिक कल्चर इन पोस्ट नाइन्टीन नाइन्टी नेपाल’ किताबमा प्रस्ट रूपमा रोशनले नेपाल विरोधी कसलाई कुन प्रसङ्गमा के भनेका थिए भन्ने कुरा कसैलाई पनि थाहा नभएको उल्लेख गरेकी छन्। जानकारहरूका अनुसार नेपाल टेलिभिजनमा ऋतिक रोशनले दिएको प्रस्टीकरण प्रसारण गरिएपछि मात्र उक्त प्रकरण साम्य हुन सुरु भएको थियो। ऋतिकको कुरा नेपाली सर्वसाधारणसम्म ल्याइपुर्‍याउन अभिनेत्री मनीषा कोइरालाले पनि भूमिका निर्वाह गरेकी थिइन्।  डेभिड धवनले निर्देशन गरेको चलचित्र ‘घरवाली बाहरवाली’ पनि नेपालमा विवादित बनेको चलचित्र मध्येमा पर्छ। नेपालबारे गलत सन्देश प्रवाह गरिएको विवाद चर्किएपछि उक्त चलचित्र प्रदर्शनमा रोक लगाइएको थियो। चलचित्रको केही अंश नेपालमा छायाङ्कन गरिएको थियो। त्यसै समय आसपासमा अर्को भारतीय चलचित्र पनि छायाङ्कन भएको थियो – ‘बनारसी बाबु’। बनारसी बाबुमा गोविन्दा र रामा क्रिशनन् लगायतका कलाकारहरूको अभिनय थियो भने घरवाली बाहरवालीमा अनिल कपुर रविना टण्डन अनि रम्भा। सायमीका अनुसार घरवाली बाहरवालीमा ‘नेपालीहरूलाई बदनाम गर्ने’ केही ‘विचित्र’का दृश्यहरू समावेश गरिएको थियो। रौनियार पनि चलचित्रमा नेपालीहरूलाई चित्रण गरिएको विषयबारे विवाद उत्पन्न भएको बताउँछन्। नेपाली महिलासँग सम्बन्ध भएपछि विवाह नगरे गोलभेँडाले हानेर मार्छन् भन्ने खालका दृश्य उक्त चलचित्रमा देखाइएको थियो। भक्तपुर दरबार स्क्वायरमा छायाङ्कन गरिएको उक्त दृश्यमा अनिल कपूर र शतिस कौशिकले निर्वाह गरेको पात्रले भिड जम्मा भएको देख्छन्। त्यहाँ के भइरहेको छ भन्ने जिज्ञासा चिर्न उनीहरू भिड अगाडि पुग्छन्। दरबार स्क्वायरको एउटा स्तम्भमा एक जना व्यक्तिलाई बाँधेर राखिएको हुन्छ। वरपर थुप्रै मान्छे अनि छेउछाउमा गोलभेँडा र अण्डा। दृश्यमा अनिल कपुरले निर्वाह गरेको पात्रले सोध्छन् – मेरा म्यानेजरलाई किन बाँधेर राखिएको हो? उत्तरमा अर्का पात्रले भन्छन् – त्यो व्यक्तिले एक जना नेपाली केटीलाई विवाह गर्ने वाचा गरेर उसको जीवन खराब गरिदियो। र अब नेपाली चलनको हिसाबले उसलाई सजाय दिइँदै छ। त्यसपछि अर्को पात्रले बाँधिएको व्यक्तिको कपाल खौरिन निर्देशन दिन्छन्। दृश्यमा सजायस्वरूप बाँधिएका व्यक्तिको टाउकोमा गोलभेँडा र अण्डाले हिर्काइने बताइन्छ। अनिल कपुर र शतिश कौशिकले निर्वाह गरेको पात्र त्यो भिडबाट निस्कन खोज्छन्। उनीहरूलाई रोक्दै कसैले त्यो सब नहेरी निस्कन खोजेको अरूले देखे उनीहरूको पनि परिणाम उस्तै हुने बताइन्छ। त्यसपछि शतिस कौशिकको पात्रले भन्छ: ‘‘ए तो बहुत अजिबो गरिब रिवाज है इनकी।’’ अर्थात् यो त अचम्मको चलन रहेछ यिनीहरूको। लगत्तैको दृश्यमा बाँधिएका व्यक्तिको निधारमा म महा पापी हुँ लेखेको देखाइन्छ। त्यसपछि उसको हालत गल्लीको कुकुर भन्दा खराब हुने र हातमा कचौरा लिएर माग्दै हिँड्ने बताइन्छ। अनि कपूर र कौशिक दुवैले के सोचिरहेको? यो त चलन हो भन्दै बाँधिएका व्यक्तिलाई अण्डा र गोलभेँडाले प्रहार गर्न थाल्छन्। यो कथन पछि पनि दोहोरिन्छ। कपूरको पात्रले नेपाली केटीसँग विवाह गरेको देखाइन्छ। वैवाहिक समारोहबारे भने उनी अनभिज्ञ हुन्छन्। खासमा कौशिकको पात्रले नेपालीकी रूपमा देखिएकी केटी कपुरलाई मन परेको र उनले ती केटीसँग विवाह गर्ने बताएका हुन्छन् जसकारण कुरा विवाहसम्म पुग्छ। अनजानमा भएको विवाहपश्चात् कपुरले विवाह भएकी महिलालाई आफू पहिले नै विवाहित रहेको जानकारी दिन्छन्। तर त्यो कुरा एक जना नेपालीले सुनेपछि फेरि उस्तै परिस्थिति आउँछ जसमा रम्भाले निर्वाह गरेको नेपाली केटीको पात्रको कपाल खौरिन लागिएको देखाइएको छ। साँचो कुरा थाहा पाएपछि ती महिलाले कपुरमाथि दूर्वयवहार नहोस् भनेर आफूले नै विवाह गर्न नचाहेको बताएकी हुन्छन्। नेपालको रित अनुसार अब ती महिलाको कपाल खौरिएर विधवा बनाइने कपुरको पात्रलाई जानकारी गराइन्छ। घरवाली बाहरवालीबारे विवाद उत्पन्न हुँदा नेपालका सिनेमाहलहरूमा उक्त फिल्म प्रदर्शनमा आइसकेको थिएन। त्यसबेला नेपालमा भारतीय चलचित्रहरूको भिडिओ क्यासेट पनि आउने गर्थ्यो। सायमीका अनुसार त्यसबेला हाल राष्ट्रिय स्वतन्त्र पार्टीका सभापति रहेका रवि लामिछानेले ‘कमन पुल’ नाम गरेको एउटा क्लब सञ्चालन गरेका थिए। ‘‘त्यसबेला मलाइ लामिछानेको फोन आयो। दाइ यस्तो आयो हामीलाई बदनाम गरेको रहेछ पिपल बोटमा क्यासेट जलाउने कार्यक्रम छ भनेर” सायमी भन्छन्। नेपालीलाई आपत्तिजनक रूपमा चित्रण गरिएको विषयलाई लिएर लामिछानेसहित प्रकाश सायमी र अशोक शर्मा लगायतले न्यू रोडस्थित पिपलबोटमा भिडिओ क्यासेट जलाएको तस्बिर फोटो पत्रकार समेत रहेका रौनियारले खिचेका थिए। पिपलबोटमा घरवाली बाहरवालीसँगै बनारसी बाबुको भिडिओ क्यासेट जलाइएको थियो। त्यसपछि भारतीय दूतावासमा पनि एउटा विज्ञप्ति बुझाइएको र ती चलचित्रको नेपालमा प्रदर्शनमा रोक लागेको सायमी बताउँछन्।  बनारसी बाबुमा पनि नेपाल प्रति व्यङ्ग्य रहेकाले विरोध भएको बताइन्छ। रौनियारका अनुसार उक्त प्रकरण जनस्तरसम्म भने पुगेन। विरोध मूलभूतरूपमा सिनेकर्मीहरूमा सीमित रह्यो। सन् १९९०को उत्तरार्द्धतिर एउटा चलचित्रको छायाङ्कनका लागि भारतीय कलाकारहरूको टोली नेपाल आइपुगेको थियो। उक्त टोलीमा अभिनेत्री माधुरी दीक्षित पनि थिइन्। नेपाल बसाइकै क्रममा दीक्षितले नेपाल पनि भारतकै एउटा प्रान्त हो भन्ने आशयको अभिव्यक्ति दिएको बताइन्छ। उक्त अभिव्यक्ति लगत्तै दुई तीन दिन नेपालमा हुलदङ्गा भएको थियो। सायमीका अनुसार माधुरी दीक्षित फर्किसकेकाले अमरीस पुरीले माधुरीलाई भूगोलको त्यति ज्ञान छैन म उहाँको तर्फबाट क्षमा माग्छु भन्नु परेको थियो। ‘‘त्यस बेला प्रदर्शनहरू भए। विद्यार्थीहरूले र्‍याडिसन होटलअगाडि गएर प्रदर्शन गरे। सायद सिनेमाकर्मीहरूले माफी मागेपछि त्यो सामसुम भयो’’ रौनियार भन्छन्। अक्षय कुमार जोडिएको प्रसङ्ग भने सन् २००९को हो।  उनको चलचित्र ‘चाँदनी चोक टु चाइना’ नेपालमा विवादित बन्न पुगेको थियो। अक्षय कुमार र दीपिका पादुकोण शीर्ष भूमिकामा रहेको चलचित्रमा ‘बुद्ध भारतमा जन्मिएको’ दाबी गरिएको थियो। शुक्रवारको दिन प्रदर्शनमा आएको चलचित्रको विवादास्पद दाबीबारे आवाजहरू चर्कँदै गएको केही दिनपछि उक्त चलचित्रको प्रदर्शनमा रोक लगाइएको थियो। त्यसबेला अक्षय कुमारले पनि नेपालमा सन्देश पठाउँदै माफी मागेको सायमी बताउँछन्। वर्षौँ पछि ‘बेबी’ चलचित्रको छायाङ्कनका लागि नेपाल आएका बेला पनि कुमारले उक्त विषयबारे स्पष्ट पार्ने प्रयत्न गरेको बताइन्छ। उता गोर्खाल्याण्डको आन्दोलनका क्रममा मिथुनले त्यसविरुद्ध बोलेको कुरा चर्चामा आएपछि केही समयसम्म उनका चलचित्र पनि नेपालमा प्रतिबन्धित भएको बताइन्छ। सायमीका अनुसार मिथुनले कोलकातामा भएको एक कार्यक्रममा त्यस्तो टिप्पणी गरेका थिए। अर्का प्रख्यात अभिनेता दिलीपकुमारले सन् १९८६मा प्रदर्शनमा आएको ‘कर्मा’ चलचित्रमा बन्दुकको गोलीले भारतको नक्सा बनाउँदा त्यसमा नेपाल पनि समावेश भएको देखिएपछि विवाद उत्पन्न भएको थियो। नेपालमा विवादित बनेका कारण प्रतिबन्धको सामना गर्ने चलचित्रमा ‘पञ्चवटी’ पनि पर्छ। बासु भट्टाचार्यले निर्देशन गरेको त्यो चलचित्र नेपाल र भारतीको संयुक्त लगानीमा बनेको थियो। विवाह इतर सम्बन्धको विषयवस्तु समेटिएको कथा नेपालमा अपाच्य भएका कारण चलचित्र प्रतिबन्धित भएको जानकारहरू बताउँछन्।   नेपाल र भारतबीच लामो खुला सीमा छ। दुई देशबीच सहजै मानिसहरू आवतजावत गर्न सक्छन्। सीमावर्ती क्षेत्रमा वैवाहिक सम्बन्धबाट पनि दुई देशका परिवारहरू जोडिएका छन्। त्यही प्रगाढ सम्बन्धका कारण पनि चलचित्रका कारण नेपालमा बेला बखत समस्या उत्पन्न हुने गरेको सायमी ठान्छन्। ‘‘एकदमै भावुक सम्बन्ध छ हाम्रो। हाम्रो सम्बन्ध एकदमै संवेदनशील सघन र समृद्ध छ। मनीषा कोइरालालाई मोनिषा वा मोनिका लेखिदिए हामीलाई चित्त दुख्छ। तर अरूलाई भने त्यस्तो हुँदैन रहेछ’’ उनले भने। आदिपुरुषमै पनि सुनको देश भनिने श्रीलङ्कालाई कालो देश जसरी देखाइएको भए पनि नेपालमा जस्तो विरोध नभएको उनको भनाइ छ। नेपालमा हिन्दी चलचित्रको बजार ठूलो रहेको र भारतीय कलाकारहरूलाई  निकै रुचाइने भएका कारण पनि यस्ता घटना घट्ने गरेको कतिपय जानकारको तर्क छ। हाल भारतीय चलचित्रको विश्व बजारमै बोलवाला छ। न्यु योर्कदेखि लन्डन अनि दुबईदेखि सिड्नीमा हिन्दी चलचित्रको व्यापार निकै ठूलो छ। तर सिक्किम भारतमा विलय हुनुअघि चलचित्रको पोस्टरमै भारतका निश्चित क्षेत्र र नेपालमा चलचित्र सार्वजनिक हुँदै छ भन्ने कुरा उल्लेख गरिन्थ्यो। जसले ऐतिहासिक रूपमै भारतीय चलचित्रका लागि नेपालको बजारको महत्त्व कस्तो थियो भन्ने कुरा झल्काउने बताइन्छ।   जानकारहरूका अनुसार नेपालमा व्यापक चर्चा भएका आदिपुरुष जस्ता चलचित्रले झन्डै १६ - १७ करोडको हाराहारीमा ग्रस (कुल) कमाइ गर्ने अनुमान गरिन्छ। वितरक मनोज राठीका अनुसार नेपालका सिनेमाघरहरूमा हिन्दी चलचित्रको बजार झन्डै ६० प्रतिशत छ। नेपालमा सर्वाधिक व्यापार गर्ने हिन्दी चलचित्रमा बाहुबलीको दोस्रो भाग केजीएफको दोस्रो भाग आरआरआर र पठान रहेको व्यवसायीहरू बताउँछन्। सायमीका अनुसार बबी चलचित्र प्रदर्शनमा आउन लागेका बेला राज कपुर आफै नेपाल आएर केही समय बिताएका थिए भने प्रकाश मेहरा आफ्नो चलचित्र ५० दिनसम्म प्रदर्शन भएको उपलक्ष्यमा नेपाल आएका थिए। ‘‘सम्बन्धको घनिष्ठताका कारण हामीलाई बढी चित्त दुख्छ’’ उनले थपे।     भारतीय चलचित्रमा नेपालीहरूलाई ‘हेपाहा प्रवृत्तिबाट चरित्र चित्रण गर्ने गरिएको’ ‘चौकीदार भनेको नेपाली मात्र हुन्छन्’ भन्ने भाष्य निर्माण हुने कामहरू गरिएको जस्ता विषय नेपालमा उठि नै रहन्थे। तर त्यसको अर्को पाटो राजनीति गर्नेहरूले आफू माथि आउन ‘भारत विरोधी विषयवस्तुलाई बढवा दिएर जनता उचाल्न सकिने हुँदा समय समयमा दुरुपयोग गर्ने गरेको’ रौनियार ठान्छन्। उनी भन्छन्: ‘‘चलचित्र कला क्रिएटिभ  (सृजनात्मक) फिक्सन (कल्पना)को कुरा हो। यसमा सबै जना अलिकति लिबरल (उदार) हुनुपर्छ। अहिले नेटफ्लिक्समा कस्ता कस्ता सिनेमाहरू आइरहेका छन् … जसमा अमेरिकी राष्ट्रपतिका व्यक्तिगत कुराहरू … त्यो फिक्सन क्यारेक्टर (पात्र) भएपछि उनीहरूले यसरी चित्रण गर्छन् की … त्यहाँ फ्रिडम अफ एक्सप्रेसन (अभिव्यक्ति स्वतन्त्रतालाई)लाई यति प्रोटेक्सन (रक्षा) दिइएको छ कि हामी कहाँ चाहिँ त्यो फ्रिडम अफ एक्सप्रेसनलाई अलिकति कम्प्रमाइज गर्ने र गलत नियतले पोलिटीसाइज (राजनीतिकरण) गर्दिने भएकाले अरू देशको तुलनामा दुरुपयोग नेपालमा बढी हुन्छ जस्तो लाग्छ।’’  2023 बीबीसी। अन्य वेबसाइटका सामग्रीहरूका लागि बीबीसी जिम्मेवार छैन।  
https://www.bbc.com/nepali/articles/crgrzk72erro,"ठूला सामाजिक सञ्जाल कम्पनीहरूबीच प्रतिस्पर्धा चर्किएको बेला चिनियाँ स्वामित्वमा रहेको भिडिओ स्ट्रीमिङ एप टिकटकले अब लेखेर पनि पोस्ट गर्न मिल्ने नयाँ सुविधा दिने बताएको छ।  टिकटकका अनुसार उक्त नयाँ फीचर प्रयोग गरेर मानिसहरूले ""नयाँ तरिकाले आफूलाई अभिव्यक्त""  गर्न सक्छन्। स्पोटिफाई र एपल म्यूजिकसँग प्रतिस्पर्धा गर्ने उद्देश्यले यही महिना टिकटकले सङ्गीत स्ट्रीम गर्ने नयाँ सेवा सुरु गरिसकेको छ।  सोमवार इलोन मस्कको स्वामित्वमा रहेको ट्विटरले नीलो चरा देखिने लोगो परित्याग गर्दै  रोमन अक्षर एक्स देखिने श्यामश्वेत लोगो प्रयोग गर्न थालेको छ।  टिकटकका अनुसार अब प्रयोगकर्ताहरूलाई तीनटा विकल्प दिइने छ। तदनुरूप उनीहरूले फोटो भिडिओ वा टेक्स्ट पोस्ट गर्न पाउने छन्।  प्रयोगकर्ताहरूले आवाज स्थान र ड्युएट थपेर आफ्नो पोस्ट 'कस्टमाइज' गर्न पाउने छन्। टिकटकमा अरू प्रयोगकर्ताद्वारा प्रेषित भिडिओमा आफ्नो प्रतिक्रिया थपेर दोहोरीजस्तै बनाइएको सामग्रीलाई 'ड्युएट' भनिन्छ। ""यी फीचरहरूले तपाईँका टेक्स्ट पोस्टहरूलाई भिडिओ वा फोटो पोस्टजस्तै गतिशील र अन्तरक्रियात्मक बनाउने छन्"" टिकटकले भनेको छ।  अहिले टिकटक चीनको बाइटड्यान्स कम्पनीको स्वामित्वमा छ।  उक्त कम्पनीले भर्खरै ब्रजिल र इन्डोनेशियामा 'टिकटक म्यूजिक' नामक सङ्गीत स्ट्रीमिङ सेवा सुरु गरेको छ।  गत साता उसले सिङ्गापुर मेक्सिको र अस्ट्रेलियामा पनि उक्त सेवाको बीटा भर्सन सुरु गरेको छ।  टिकटकका एक प्रवक्ताका अनुसार उक्त सेवाबाट प्रयोगकर्ताहरूले ""टिकटकमा फेला पारेको सङ्गीत सुन्न शेअर गर्न र डाउनलोड गर्न तथा आफ्नो टिकटक समुदायमा आफूलाई मन परेको गीत र कलाकार शेअर गर्न"" पाउने छन्।  उक्त एपले केही प्रयोगकर्तामाझ नयाँ 'ल्यान्डस्केप मोड'सहित नयाँ फीचरहरू परीक्षण गरिरहेको छ।  सन् २०२१ टिकटक सबैभन्दा लोकप्रिय अनलाइन मञ्च बनेको थियो।  टिकटक प्रयोग गर्ने मानिसको सङ्ख्याले अमेरिकी सर्च इन्जिन गुगल प्रयोग गर्नेहरूको सङ्ख्यालाई उछिनेको थियो।   सोही वर्ष टिकटकले आफ्ना सक्रिय प्रयोगकर्ताको सङ्ख्या एक अर्बभन्दा बढी भएको जनाएको थियो।  इन्स्टाग्रामको स्वामित्व भएको मेटा र अहिले नयाँ नाम एक्स दिइएको ट्विटरबीच केही सातादेखि प्रतिस्पर्धा चुलिएको छ।  यही महिना मेटाले सुरु गरेको थ्रेड्स नामक सञ्जाल एपल र एन्ड्रोइड एप स्टोरमा उपलब्ध भयो।  उक्त एप यूकेसहित १०० वटा देशमा प्रयोग हुन थालेको छ।  मेटा कम्पनीका मालिक मार्क जकरबर्गले सुरु भएको पाँच दिन थ्रेड्स प्रयोग गर्नेहरूको सङ्ख्या १० करोड नाघेको बताएका थिए।  यही सातादेखि मस्कले ट्वीटलाई ""एक्स"" भनिनेगरी ट्विटरलाई एक्स बनाएका छन् र त्यसको लोगो पनि फेरिदिएका छन्। 2023 बीबीसी। अन्य वेबसाइटका सामग्रीहरूका लागि बीबीसी जिम्मेवार छैन।  "
https://www.bbc.com/nepali/articles/c0j41jzjd05o,"नेल्सन मन्डेलाले एक पटक ठट्टा गरेर भनेका थिए ""महिलाहरूले मलाई हेर्छन् र मप्रति चासो राख्छन् भने त्यो मेरो गल्ती होइन। इमानदारीपूर्वक भन्नुपर्दा त्यसको कहिल्यै विरोध गर्ने छैन।""तीन पटक विवाह गरिसकेका मन्डेलाले आफ्नो बुढेसकालमा पनि विश्वभरिका महिलालाई आकर्षित गर्दै आएका थिए। तर यस्ती एक महिला थिइन् जसले मन्डेलाको विवाहको प्रस्तावलाई स्वीकार गरिनन्। भारतीय मूलकी ती महिलाको नाम अमिना कचालिया थियो। दक्षिण अफ्रिकी सरकारको रङ्गभेद विरोधी आन्दोलनमा अमिनाले महत्त्वपूर्ण भूमिका निर्वाह गरेकी थिइन्।   उनी २१ वर्षकी छँदा नेल्सन मन्डेला उनको जन्मदिनको अवसरमा आयोजित भोजमा आएका थिए र अमिना पनि एक पटक उनलाई भेट्न पोल्जमोर जेल गएकी थिइन्। अमिनाले युसुफ कचालियासँग विवाह गरेकी थिइन् जसको सन् १९९५मा मृत्यु भयो। त्यतिबेला नेल्सनको दोस्री श्रीमती विनीसँग सम्बन्धविच्छेदको प्रक्रिया सुरु भइसकेको थियो। अमिनाका छोरा गालेब कचालिया भन्छन् ""हामीलाई थाहा थियो कि मन्डेला र मेरा आमाबाबु एकदमै मिल्ने साथी थिए। उहाँ प्रायः हाम्रो घरमा आउनुहुन्थ्यो। ९० को दशकमा एक पटक आमाले म र मेरी बहिनी कोकोलाई एउटा कुनामा लग्नुभयो र मन्डेलाले आफूसँग विवाहको प्रस्ताव राखेको र त्यसलाई आफूले अस्वीकार गर्ने बताउनु भएको थियो।’’ त्यतिबेला नेल्सन मन्डेलाको उमेर ८० वर्ष थियो। अमिना ६८ वर्षकी थिइन्। उनकी आमाले त्यति प्रसिद्ध व्यक्तिको विवाहको प्रस्ताव किन अस्वीकार गरिन् भन्ने प्रश्न मैले गालेबलाई सोधेँ। गालेबको जबाफ थियो ""मेरी आमा नेल्सनलाई धेरै मन पराउनुहुन्थ्यो। तर उहाँ मेरो बुबालाई बिर्सन तयार हुनुहुन्नथ्यो। मेरा बुबा उहाँभन्दा १५ वर्ष जेठो हुनुहुन्थ्यो। सायद उहाँको मृत्युपछि अर्का एक बुढा व्यक्ति आफ्नो जिन्दगीमा आऊन् भन्ने उहाँले चाहनुभएन।"" अमिना र युसुफका दुई सन्तान थिए  नेल्सन मन्डेला जेलबाट रिहा भएपछि पहिलो पटक आफूले अमिनालाई भेट्ने अवसर पाएको प्रख्यात पत्रकार सईद नक्वी बताउँछन्। त्यतिबेला अमिनाका श्रीमान् युसुफ जीवित थिए। जेलबाट रिहा भएपछि नेल्सन मन्डेलालाई डेसमन्ड टुटुको घरमा भेट्न जाँदा अमिना मन्डेलाको छेउमा बसेकी थिइन्। नक्वी भन्छन् ""अमिनालाई हेर्दा कुनै बेला उनी निकै सुन्दर मनमोहक र चञ्चल थिइन् भन्ने महसुस भएको थियो। उनको चाल हात्तीको जस्तो थियो। उनमा बिहारकी नायिकामा पाइने सबै कुरा थियो। उनले अफ्रिकन न्याशनल कङ्ग्रेसमा काम गरेकी थिइन्। उनी मन्डेलाकी साथी थिइन् र उनको बौद्धिकस्तर पनि मन्डेला बराबरकै थियो।’’ चाखलाग्दो कुरा के छ भने सन् १९४८ मा दक्षिण अफ्रिकाको भ्रमण गरेका अस्ट्रेलियाली क्रिकेट टोलीका सदस्य कीथ मिलरले पनि अमिनालाई मन पराएका थिए। त्यतिबेला उनको विवाह भएको थिएन। मिलर त्यतिबेला विश्वका चर्चित अलराउन्डर क्रिकेट खेलाडी थिए। बीबीसीको स्टुडियोमा रेहान फजल र वरिष्ठ पत्रकार सईद नक्वी सईद नक्वी भन्छन् ""उनीहरू दुईको भेट एउटा पार्टीमा भएको थियो। त्यसपछि मिलरले अमिनालाई दिनरात फोन गर्न थाले। रमाइलो कुरा के थियो भन्दा उनले फोन गर्न सक्थे तर उनलाई (अमिना) भेट्न आउन भने सक्दैनथे किनभने उनी गोराहरू बस्ने क्षेत्रमा बसिरहेका थिए भने अमिना भारतीयहरू बसोबास गर्न क्षेत्रमा बसिरहेकी थिइन्। अमिनाका श्रीमान् युसुफ भाइले मज्जाले हाँस्दै यो किस्सा सुनाउने गर्थे कि रङ्गभेदले हामीलाई धेरै मद्दत गर्‍यो नत्र त्यो कीथ मिलर आएर अमिनालाई भेट्ने थियो।"" अमिना र नेल्सन मन्डेलाले सईद नक्वीका सामने धेरै पटक भेटघाट गरेका थिए।  सन् १९९५ मा उनी दक्षिण अफ्रिका जाँदा युसुफको निधन भइसकेको थियो। सईद भन्छन् ‘‘अमिनाले मलाई मन्डेला नजिक लिएर गइन्। हाम्रा सवारी चालक पनि साथैमा थिए। उनकी श्रीमतीको नाम एलिसा थियो। उनले ‘लङ वाक टु फ्रिडम’ नाम गरेको उनको आत्मकथामा उनकी श्रीमतीका लागि हस्ताक्षर गरिदिन आग्रह गरे। हस्ताक्षर गरेपछि मन्डेलाले अमिनालाई भने – तिमीलाई याद छ वर्षौँ पहिले म एलिस नाम गरेकी एक जना महिलासँग प्रेम सम्बन्धमा थिएँ र फलानो फलानो रेस्टुरेन्टमा जाने गर्थेँ।''  ''त्यसपछि दुवैले आफ्ना पुराना प्रेम सम्बन्धबारे कुराकानी गर्न थाले अनि मलाई थोरै लाज लाग्यो र म पछि हटेँ। त्यसबेला मलाई हेक्का भयो कि उनीहरूको सम्बन्धको अन्तरङ्ग पाटो पनि छ जसबारे दुनियाँलाई थाहा थिएन। केही समयपछि मन्डेलाले अमिनाको हात समातेर आफ्नो बङ्गला भित्र लगे। त्यस बेलासम्म हामी उनको घरको बगैँचामा कुराकानी गरिरहेका थियौँ। केही समयमा अमिना बाहिर आइन्। त्यसबेला हामी क्यामेरा लगायतका सामग्री समेटिरहेका थियौँ। त्यसपछि मैले अमिनालाई अब आफूहरू निस्कन लागेकाले साँझ भेटौँला भनेँ। अमिनाले साँझसम्म आफू त्यहीँ हुने भएकाले मसँग भेट्न नपाउने बताइन्। यसबाट मलाई यी दुईबीच धेरै निकटता भएको महसुस भयो।’’ त्यसपछि कैयौँ पटक सईद नक्वी अमिनालाई भेट्न जाँदा उनी मन्डेलाकहाँ पुगेकी हुन्थिन्।   त्यहाँ गएपछि उनी भर्खरै अन्त कतै गएको उनले थाहा पाउँथे। सईद नक्वी भन्छन् ""त्यसबाट मलाई थाहा भयो कि नेल्सन मन्डेलाले कीथ मिलरले गर्न नसकेको काम गरेका थिए। त्यसपछि मन्डेलाले उनीसँग विवाह गर्ने मन बनाइरहेको बिस्तारै सबैले थाहा पाउन थाले।"" मन्डेला र विनी  अमिना कचालियाले पछि एक अन्तर्वार्ता क्रममा राष्ट्रपति छँदा नै मन्डेला आफ्नो घरमा आएको कुरा उनको हृदयमा मन्डेलाबारे सबैभन्दा मीठो सम्झनाको रूपमा रहेको बताएकी थिइन्। ""उहाँका लागि समोसा पकाइरहेका बेला उहाँ मेरो भान्सामा मेरो पछाडि एउटा स्टूलमा बसिरहनु भएको थियो"" अमिनाले अन्तर्वार्ताका क्रममा भनिन्।  अमिनाले आफ्नो आत्मकथा ‘ह्वेन होप एन्ड हिस्ट्री राइम’मा लेखेकी छन् ‘‘ग्रासा मशेलसँगको तेस्रो विवाहपछि मेरो जोहानेसबर्गको फ्ल्याटमा एक पटक मन्डेला आउनु भएको थियो र उहाँले मप्रति आफ्नो प्रेम स्पष्ट रूपमा व्यक्त गर्नु भएको थियो। त्यसबेला मैले तपाईँको भर्खरै बिहे भएको छ भन्दै त्यसको विरोध गरेकी थिएँ। म त स्वतन्त्र छु तर तपाईँ स्वतन्त्र हुनुहुन्न। त्यसपछि मन्डेला चिन्तित हुनुभयो र बारम्बार मैले उहाँका लागि माछा पकाएकी छु भन्दा पनि ढोका बन्द गरेर बाहिर निस्किनु भएको थियो।’’ अमिनाले आफ्नो आत्मकथामा लेखेकी छन् ""मन्डेलामा रोमान्सको रङ थिएन। सायद उहाँले वर्षौँ जेलमा बिताएका कारण यो अनुभूति गुमाउनु भएको थियो। उहाँ भूमिका नबाँधेर आफ्ना भावनाहरू व्यक्त गर्ने गर्नुहुन्थ्यो। तर मैले उहाँको प्रेम प्रस्तावको राम्रोसँग प्रतिक्रिया दिन सकिनँ। म पक्कै पनि उहाँलाई रुचाउँथे तर बुढेसकालमा पनि मेरा स्वर्गीय श्रीमान्लाई मन पराए जसरी भने होइन।"" अमिनाले जे लेखे पनि वा उनका छोरा गालिबले जे भने पनि सईद नक्वी अफ्रिकी न्याशनल कङ्ग्रेसका शीर्ष नेताहरूले पनि मन्डेला र अमिनाबीच घनिष्ठ सम्बन्ध होस् भन्ने नचाहेको आफ्नो विश्वास रहेको बताउँछन्। नक्वी भन्छन् ""दक्षिण अफ्रिकामा रङ्गभेदबाट स्वतन्त्रताका नायक नेल्सन मन्डेला अफ्रिकी स्वतन्त्रताका पनि नायक हुन् भन्ने हिसाबले बुझ्नुपर्ने हुन्छ। विनी मन्डेलासँग सम्बन्ध विच्छेदपछि उनले भारतीय महिलासँग विवाह गरे पूरै अफ्रिकी समाजमा गलत सन्देश जने थियो। तर मन्डेलाको हृदयमा भने यस्तो कुनै कुरा थिएन।’’ नक्वी भन्छन् ""एक भारतीय महिलाको सट्टा मन्डेलाले मोजाम्बिकका राष्ट्रपतिकी विधवा ग्रासा मशेलसँग विवाह गरे उनका लागि राम्रो हुने बुझिएको थियो र उनलाई बिस्तारै त्यसतर्फ अघि बढाइएको थियो। यसरी को कसले हुन्छ भन्यो वा कसले हुँदैन भन्यो भन्ने कुराको कहिल्यै पुष्टि हुने छैन। तर उनीहरूबीच पक्कै केही न केही भने थियो। उनीहरूलाई नजिकबाट देखेपछि म के कुरा भन्न सक्छु भने दुवै तर्फ उत्तिकै तत्परता देखिन्थ्यो!’’   2023 बीबीसी। अन्य वेबसाइटका सामग्रीहरूका लागि बीबीसी जिम्मेवार छैन।  "
https://www.bbc.com/nepali/news-66222257,जुलाई २० देखि महिला फुटबलको सबैभन्दा ठूलो प्रतियोगिता सुरु भएको छ। फिफाले अस्ट्रेलिया र न्यूजील्यान्डमा आयोजना गरेको यो प्रतियोगिताबारे तपाईँलाई कति थाहा छ?2023 बीबीसी। अन्य वेबसाइटका सामग्रीहरूका लागि बीबीसी जिम्मेवार छैन।  
https://www.bbc.com/nepali/articles/c97vqeedeexo,"धादिङका २६ वर्षे अर्जुन  (गोपनीयताका लागि नाम र ठेगाना परिवर्तन गरिएको) सन् २०२२को सेप्टेम्बर महिनामा म्यान्मार पुगे।साङ्केतिक तस्बिर  साथीमार्फत् म्यान्मारमा बस्ने नेपालीभाषी एक महिलासँग सम्पर्कमा आएपछि उनले 'थाइल्यान्डमा आकर्षक रोजगारीको अवसर' पाए जुन पछि गएर चरम यातनासम्म पुग्यो। कम्प्युटरमा आधारित काम खाने-बस्ने प्रबन्ध कम्पनीले नै गर्ने अनि तलब मासिक १००० अमेरिकी डलर (झन्डै एक लाख ३१ हजार रुपैयाँ)। अवसर साँच्चै आकर्षक लागेको थियो उनलाई। त्यो अवसर छोप्नका लागि विदेशिने क्रममा अर्जुनले एक लाख रुपैयाँ खर्चे। तर झन्डै ९ महिनापछि स्वदेश फर्कनका लागि उनले १३ लाख रुपैयाँ थप जोहो गर्नुपर्‍यो। नेपालबाट बाहिरिने तयारी गर्दै गर्दा थाइल्यान्ड जानुपर्ने बताइएका अर्जुनले म्यान्मारको भिसा पाए।  यद्यपि त्यसले उनलाई विदेश जानबाट रोक्न भने सकेन। म्यान्मारमा बस्ने भनिएकी एक महिलाले काम गर्ने स्थान म्यान्मार र थाइल्यान्डको सीमावर्ती क्षेत्रमा रहेको बताएपछि निर्धक्क भएर उनी विदेश होमिए। आकर्षक पारिश्रमिक प्राप्त गर्ने सपना बुनेका उनलाई आफू नराम्रोसँग फसेको महसुस हुन झन्डै तीन महिना लाग्यो। हालसालै रोजगारीका लागि नेपालबाट अवैधरूपमा म्यान्मार पुर्‍याइएका ६ जना नेपाली स्वदेश फर्किएपछि त्यहाँ रहेका नेपालीहरूको अवस्थाबारे जानकारी सार्वजनिक भएको हो। नेपाल फर्किएका तीमध्ये कम्तीमा दुई जनाले कानुनी उपचारको प्रक्रिया अघि बढाएका छन्। मानव बेचबिखन अनुसन्धान ब्यूरोका प्रहरी वरिष्ठ उपरीक्षक जीवनकुमार श्रेष्ठका अनुसार अझै पनि त्रासका कारण नेपाल आइपुगेका सबै जना प्रहरी सम्पर्कमा आएका छैनन्। उनका अनुसार प्रहरीले अनुसन्धान अघि बढाइसकेको छ र हालसम्म एक चिनियाँ नागरिक सहित दुई जनालाई उक्त प्रकरणमा संलग्न  रहेको आरोपमा नियन्त्रणमा लिइएको छ। बुधवारसम्म १३ जना पीडितका परिवार तथा आफन्तले उद्धार गरिदिन आग्रह गर्दै ब्यूरोमा निवेदन दिएका छन्।  बुधवार काठमाण्डूमा भेट हुँदा अर्जुनको मुहार मलिन थियो र आँखामा आक्रोश। झन्डै नौ महिना लामो आफ्नो त्रासदीपूर्ण भोगाइ सम्झँदा उनी निकै भावुक भए। तर जसोतसो नेपाल आउन पाएकोमा खुसीको सीमा नभएको भने उनी बताइरहेका थिए। हामीसँग झन्डै  चार घण्टा समय बिताउँदा उनी एक पटक पनि मुस्कुराउन सकेका थिएनन्। त्यसको एक प्रमुख कारण थियो आफूले त्यहाँ छाडेर आएका साथीहरूको अवस्था र उनीहरूले तारन्तार फेसबुकमा पठाइरहेका सन्देश। कुराकानीका क्रममा पटक पटक उनी एउटै कुरा दोहोर्‍याउँथे ‘‘म त नेपाल आइपुगेँ अब त्यहाँ भएका साथीहरूलाई घर फर्काउनु छ। उनीहरूले ममाथि ठूलो विश्वास गरेका छन्।’’ बुधवार नै काठमाण्डू जिल्ला अदालतमा मुद्दा दायर गरेका अर्जुन आफूलाई  जस्तै गरी नेपाल सहित विभिन्न देशका कैयौँ  नागरिकलाई म्यान्मार पुर्‍याइएको बताउँछन्। आफू बसेको ठाउँमा झन्डै ४० जना नेपाली नागरिक रहेको उनको भनाइ छ।  म्यान्मार प्रकरण: के गर्दै छ प्रहरी? दक्षिण पूर्वी एशियाका लाओस थाइल्यान्ड र म्यान्मार लगायतका देशहरूमा आकर्षक रोजगारीको प्रलोभन देखाएर नेपालीहरूलाई अवैध अनलाइन स्क्याम (ठगी)मा लगाइएको र चरण शोषण गरिएको गुनासो आफूहरूले प्राप्त गरेको नेपाल प्रहरीको मानव बेचबिखन अनुसन्धान ब्यूरोले जनाएको छ। प्रहरीका अनुसार एक जना पीडितले आफूलाई १३ घण्टासम्म बस तथा डुङ्गामा चढाएर म्यान्मारको यकिन नाम थाहा नभएको कम्पनीमा पुर्‍याएर बन्धक बनाइएको बताएका छन्।  उनले आफूहरूको सक्कल राहदानी अनि मोबाइल फोन समेत जफत गरी अवैध काममा दिनको १८ देखि २० घण्टासम्म खट्न बाध्य पारिएको बताएको प्रहरीको भनाइ छ।    अर्जुनको पनि अनुभूति उस्तै छ। उनले बीबीसीसँगको कुराकानीका क्रममा उक्त प्रकरणको बेलिबिस्तार यसरी लगाए:  साङ्केतिक तस्बिर  म्यान्मारमा यातना सहेका अर्जुन ९ महिना त्यहाँ बसेर हालसालै नेपाल फर्किएका हुन्  हवाई मार्गबाट भारतको कोलकाता अनि थाइल्यान्ड हुँदै म्यान्मार पुगेका उनका अनुसार यकिन नाम थाहा हुन नसकेको कम्पनीमा पुगेको पहिलो दिन मै उनीहरूलाई एउटा कन्ट्र्याक्ट (करार)मा हस्ताक्षर गर्न लगाइएको थियो। त्यो कन्ट्र्याक्ट एक वर्षको थियो। अर्जुनका अनुसार उनीहरूलाई पुर्‍याइएको ठाउँ म्यान्मारको म्योओउडी हो। उक्त स्थलमा थाइल्यान्डका नागरिकहरू पनि रहेको बताइन्छ। त्यसपछि ९-१० दिन काम सिकाइयो। सुरु सुरुमा काम रातको समयमा हुन्थ्यो। त्यसको कारण हो लक्षित बजार – युरोप र अमेरिका। ‘‘हामीले गर्ने काम भनेको स्क्याम नै हो’’ उनले भने। नेपाल सहित विभिन्न देशका नागरिकलाई साप्ताहिक अनि मासिक टार्गेट (लक्ष) दिइन्थ्यो। र त्यो पूरा गर्न नसक्दा चरम यातना दिइन्थ्यो। उनीहरूलाई राखिएको घर बाहिर चर्को घाममा उभ्याउने दौडिन लगाउने हातपात गर्नेदेखि करेन्ट लगाइदिने सम्मको यातना भोग्नुपरेको अर्जुन सुनाउँछन्।   उनका अनुसार अझै पनि ४० जना भन्दा धेरै नेपालीहरू त्यहाँ छन्। र सबैको आशा सरकारले उद्धार गर्छ की भन्ने छ।  त्यसबाहेक म्यान्मारभरिमा बन्धक अवस्थामा १५०० नेपाली नागरिहरू रहेको आफूले सुनेको उनी बताउँछन्। ‘‘म त ऋण खोजेर कम्पनीमा ८ लाख पैसा तिरेर अनि लगभग पाँच लाख बाटो खर्च जुटाएर फर्कन सफल भएँ। धेरै साथीहरू छन्। सबैले पैसा जोहो गर्न सक्ने अवस्था छैन। कसरी हुन्छ सरकारले उद्धार गर्छ की भन्ने आशामा छन्’’ उनले थपे।   उनका अनुसार त्यहाँ रहेका नेपालीको उद्धारको एउटै पूर्व सर्त छ – फिरौती तिर्ने। आफू त्यो स्थानबाट फर्कँदा नेपाल पुगेपछि के गर्नू/नगर्नू केही पनि नभनिएको उनी बताउँछन्। मुक्त भएर नेपाल आइपुगेका उनी अझै पनि त्यहाँ रहेका नेपालीहरूसँग सम्पर्कमा छन्। उनीहरूले के भन्छन् त? ‘‘हामीसँग ११ दिनको समय छ। त्यसपछि कम्पनीले हामीलाई कहाँ बेच्छ ठेगान छैन। जसरी पनि बचाउनु भन्छन्। जे होस त्यहाँको अवस्था कहाली लाग्दो नै छ। एउटा कुरा तलब छैन। काम त्यस्तो छ। चार पटक खाना दिए पनि हामीलाई पच्ने खालको खाना दिँदैनन्। राम्रोसँग सुत्न पनि पाइँदैन’’ अर्जुनले सुनाए।   आफूहरूलाई राखिएको कम्पाउन्डमा क्यासीनो होटल अनि पसल समेत रहेको उनको दाबी छ। झन्डै ९ महिना लामो बसाइका क्रममा अरूलाई जस्तै उनलाई पनि निश्चित रकम ठगी गर्नुपर्ने लक्ष दिइएको थियो। एक साताको लक्ष पाँच देखि ६ हजार डलर हुन्थ्यो। ‘‘त्यो मैले पुरा गर्न नसकेपछि बाहिर बोलाए हात पछाडि पारेर हतकडी लगाइ दिए। मैले पनि करेन्ट खाएको हो’’ त्यो यातना सम्झँदै गर्दा उनी केही लरबराए।   त्यसपछि फेरि भने ‘‘त्यहाँको अवस्था झन् झन् बिग्रँदै गएको छ। कसरी हुन्छ छिटोभन्दा छिटो साथीहरूलाई उद्धार गर्नुपर्ने अवस्था छ।’’ करेन्ट लगाउनका लागि नेपालमा प्रहरीले बोक्ने जस्तो सानो लट्ठी प्रयोग हुन्थ्यो। र त्यो कामदारहरूको शरीरमा झोसिन्थ्यो। एक पटकमा एक मिनेटसम्म करेन्ट झोसिने गरेको अर्जुन बताउँछन्। ‘‘मेरो शरीरमा त दाग छैन तर त्यहाँ भएका साथीहरूको शरीरमा भने निकै धेरै दागहरू छन्’’ उनले भने। कहिले काहीँ त यातनाको क्रम करेन्ट लगाएपछि पनि जारी रहन्थ्यो। भ्यागुता जसरी उफ्रन लगाउने त्यसो गर्न नसक्नेलाई लात्ती अनि लट्ठीले हान्ने। यातनाको शृङ्खला झन्डै एक घन्टासम्म चल्ने उनी बताउँछन्। नेपाल फर्कनु अघि आफूलाई महिनाको ३० हजार डलर कमाइ गर्नुपर्ने लक्ष दिइएको उनले बताए। यसको स्पष्ट जवाफ न त प्रहरीसँग छ न अर्जुन वा त्यहाँ काम गर्ने उनका साथीहरूसँग। तर उनी भन्छन् ""यसमा माफियाहरूकै हात छ। चिनियाँहरू छन्।"" त्यसो भए म्यान्मार सरकारले चाहिँ किन केही गरेको छैन? यसमा तपाईँहरूको बुझाइ के हो भन्ने प्रश्नमा उनी भन्छन् ‘‘सबैभन्दा ठूलो कुरा पैसा नै हो। पुलिस सेना आएर हामीलाई रोक्न खोज्दा गोजीबाट पैसा झिक्ने बुझाउने अनि हिँड्ने हो।’’ म्यानमार जाँदा अनि फर्कँदा दुवै पटक आफूहरूले त्यसरी सुरक्षाकर्मीहरूलाई पैसा बुझाएको उनको दाबी छ। उनले भने ""फरक यत्ति हो कि जाँदा कम्पनीका सदस्यहरूले ती काम गरेका थिए आउँदा आफैले तिर्नुपर्‍यो।""   ‘‘त्यहाँबाट निस्कँदा पिँजडामा राखिएको जनावर मुक्त भएजस्तै महसुस भयो’’अर्जुन भन्छन्।    ‘‘सुरुमा त निस्किए पनि नेपाल पुगिन्छ कि पुगिँदैन भनेर डर लागेको थियो। चिनियाँहरूकै नियन्त्रणमा त्यो ठाउँ भएकाले के हुन्छ भन्ने थियो। दया माया भएका मान्छेहरू त हुँदै होइनन् तिनीहरू। विमान चढेपछि मात्र ढुक्क भयौँ।'' घर फर्कनका लागि पैसाको जोहो भए पनि अर्जुनको  समस्या भने कम भएको थिएन। पैसा त थियो तर पठाउने माध्यम थिएन। नेपालको कानुनले अवैध मानेको विधिबाट रकम पठाउनुको विकल्प नरहेको उनी बताउँछन्। त्यसका लागि उनीहरूले अमेरिकामा रहेका एक जना चिनजानका व्यक्तिको सहयोग मागे।  बाइन्यान्स एपबाट अमेरिकाबाट पैसा म्यान्मारको उक्त कम्पनीलाई पठाउने प्रबन्ध मिलाएको उनले बताए।  नेपाल सरकारका विभिन्न निकायहरूसँग कुराकानी भएको भए पनि हालसम्म ठोस पहल नभएको भन्दै अर्जुन निराश छन्।  यद्यपि कुराकानीको बिट मार्दै गर्दा उनले भने ‘‘मलाइ आश छ जे भए पनि राष्ट्र हो। गैर कानुनी कम्पनी भए पनि राष्ट्रले चाह्यो भने हाम्रा साथीहरूलाई त्यहाँबाट निकाल्न सक्छ। तर सबै ठाउँबाट पहल हुनुपर्छ।’’  *सुरक्षाको कारण देखाउँदै प्रभावितहरूले अनुरोध गरेपछि यस अघि यो रिपोर्टमा प्रकाशित भएका तस्बिरहरू हटाइएको छ। 2023 बीबीसी। अन्य वेबसाइटका सामग्रीहरूका लागि बीबीसी जिम्मेवार छैन।  "
https://www.bbc.com/nepali/articles/czdvjwd1lzqo,"जाँच दिन बसेको विषय पर्यटन प्रश्‍न आए भारतीय इतिहाससम्बन्धी। साउन ८ गते सोमवारको घटना हो यो।“एकछिन अलमल भएपछि हामीले गार्डलाई भन्यौँ गार्डले केन्द्रका प्रमुखलाई बोलाए। प्रमुखले त्रिविका परीक्षा नियन्त्रकलाई फोन गरे। 'प्रश्‍नपत्र गलत परेको रहेछ एकछिन धैर्य गर्नूस्' भनियो अनि नयाँ प्रश्‍नपत्र आयो। त्यसैको जाँच दिएर आयौँ” सोमवार दिउँसो १२ देखि ३ बजेको जाँचमा बसेका आरआर क्याम्पसका स्नातक तह तेस्रो वर्षका विद्यार्थी संगम लम्सालले बीबीसीलाई बताए। देशकै सबभन्दा ठूलो र पुरानो विश्‍वविद्यालयको यो ‘हेलचक्र्याइँ’बाट लम्साल र उनका साथीहरू आहत बनेका छन्। लम्साल भन्छन् “पछि प्राप्त प्रश्‍नपत्र यति सजिलो थियो कि विद्यार्थी ‘ड्रपआउट’ धेरै भए भनेर त्यस्तो बनाएको हो कि जस्तो हामीलाई लागिरहेको छ।” लम्साल आफूले पाइरहेको शिक्षाको गुणस्तरबाट असन्तुष्ट र चिन्तित छन्। गुणस्तरीय उच्च शिक्षाको खोजी गर्दै स्कूले पढाइ सकिनेबित्तिकै गैँडाकोटदेखि काठमाण्डू आएका र हाल स्नातक तहमा अङ्ग्रेजी मुख्य विषय बनाई अध्ययनरत लम्साल भन्छन् “पर्यटन स्नातक तह तेस्रो वर्षमा रोज्न पाइने ऐच्छिक विषय हो नेपालमा पर्यटनको महत्त्व बुझेर नै मैले यो विषय रोजेको थिएँ।”  त्रिभुवन विश्‍वविद्यालयका परीक्षा नियन्त्रक पुष्पराज जोशीले बीबीसी न्यूज नेपालीसँग भने ""८६९ जना परीक्षार्थी थिए त्यस दिन ऐच्छिक पर्यटन विषयमा। तर यो प्राविधिक समस्या मात्र हो कसैले त्यसलाई बढाइचढाइ गर्‍यो।"" जोशीले त्यसलाई प्राविधिक समस्या भनेर उम्किन खोजे पनि उक्त प्रश्‍नपत्रको एकातिर कुनामा 'इतिहास- ४१०  ऐच्छिक-२' भनिएको छ। अनि त्यसको ठ्याक्कै तल 'पर्यटन विकासको परिचय' भनिएको छ।  राजनीतिक दलसम्बद्ध विद्यार्थी सङ्गठनहरू नेपाल विद्यार्थी सङ्घ र अखिल नेपाल राष्ट्रिय स्वतन्त्र विद्यार्थी यूनियनले विज्ञप्ति जारी गर्दै त्रिभुवन विश्‍वविद्यालयको 'लापरबाही' गरेको आरोप लगाएका छन्।   त्रिभुवन विश्‍वविद्यालयले मानविकी सङ्कायअन्तर्गत चार वर्षे स्नातक तहको तेस्रो वर्षको विवादमा परेको प्रश्‍नपत्र अहिले सामाजिक सञ्जालमा भाइरल बनेको छ। खासमा त्यो पर्यटन विषयको जाँच थियो। तर प्रश्‍न भारतीय इतिहाससम्बन्धी आएको थियो।   पहिलो खण्डमा तीन प्रश्‍न छन्। त्यसमध्येबाट विद्यार्थीलाई कुनै दुई छान्न भनिएको छ। दोस्रो खण्डमा छ प्रश्‍न छन्। त्यसमध्ये चारवटा प्रश्‍नको उत्तर दिन भनिएको छ। जाँच तीन घण्टाको र पूर्णाङ्क ७० रहेको लेखिएको छ। सामाजिक सञ्जालमा त्यसबारे भएका विभिन्न टीकाटिप्पणीमा त्रिविको प्रश्‍नपत्र बनाउने तरिकादेखि गुणस्तरसम्म प्रश्‍न गरिएको छ।  तिनैमध्ये केही टिप्पणी यस्ता छन्:  कतिले नेपाल सरकारको भारतमुखी चरित्र उदाङ्गिएको भन्दै उडाएका छन्। “यो परीक्षा नेपाली विद्यार्थीका लागि हो कि भारतको? हैट सरकार भारतमुखी भएपछि सबै अवयवको भारतीयकरण गर्दैछ।”    ट्विटरमा पत्रकार ध्रुवहरि अधिकारीले लेखेका छन् “पहिलो प्रश्‍न नै शुद्ध छैन। 'क्विट' र 'क्वायट'को अन्तरसम्म पनि थाहा नभएको मानिसले प्रश्‍न लेख्ने भएपछि के हुने यसबाहेक?”      परीक्षा नियन्त्रक पुष्पराज जोशीले प्रश्‍नपत्र बनाउने कार्यविधि रहेको बताए। उनका अनुसार ""त्रिभुवन विश्‍वविद्यालयमा कम्तीमा १० वर्ष सम्बन्धित विषय पढाइसकेको व्यक्तिबाट प्रश्‍नपत्र मागिन्छ। त्यसरी प्राप्त प्रश्‍नलाई विषय समितिका सदस्यले सम्परीक्षण गर्छन् र यसरी भेरिफाई गरेपछि त्यस्ता प्रश्‍नलाई ‘प्रश्‍न ब्याङ्क’मा राखिन्छ।""  सोमवारको घटनाबारे उनले भने “उनीहरूलाई त्यसको अघिल्लो दिनको आधुनिक भारत विषयको प्रश्‍न पुगेछ। कसरी त्यस्तो भयो भन्ने अनुसन्धान गर्न हामीले समिति गठन गर्नेछौँ र दोषीलाई त्रिविको नियमअनुसार कारबाही गर्नेछौँ।” शिक्षा मन्त्रालयका प्रवक्ता दीपक शर्माले भने “यसबारे अनुसन्धान गर्ने त्रिभुवन विश्‍वविद्यालयको परिषद्ले हो। हामी त्यसबारे केही गर्दैनौँ उसैले गर्छ।” 2023 बीबीसी। अन्य वेबसाइटका सामग्रीहरूका लागि बीबीसी जिम्मेवार छैन।  "
https://www.bbc.com/nepali/articles/ce4z25zdyr9o,जिल्ला प्रशासन कार्यालय धनुषाको नियमित काममा अर्को जिम्मेवारी पनि थपिएको छ : मिटरब्याजी भनिने ऋणदाता र पीडित भनिएकाहरूबीचको छलफल। बीबीसी न्यूज नेपाली यूट्यूबमा पनि छ। हाम्रो च्यानल सब्स्क्राइब गर्न तथा प्रकाशित भिडिओहरू हेर्न  यहाँ  क्लिक गर्नुहोस्। तपाईँ  फेसबुक   इन्स्टाग्राम  र  ट्विटर मा पनि हाम्रा सामग्री हेर्न सक्नुहुन्छ। अनि बीबीसी नेपाली सेवाको कार्यक्रम बेलुकी पौने नौ बजे रेडिओमा सोमवारदेखि शुक्रवारसम्म सुन्न सक्नुहुन्छ।त्यहाँ दैनिक १८-२० वटा छलफल हुने गरेका छन्। सरकारले गत वर्षको चैत २० गते गठन गरिएको अनुचित लेनदेन (मिटरब्याज) सम्बन्धी जाँचबुझ आयोगमा जिल्ला प्रशासन कार्यालयमार्फत् २४००० जति उजुरी परेका छन्। प्रशासन कार्यालयहरूले त्यस्ता उजुरीहरूमा मेलमिलापको निम्ति छलफल गराइरहेका छन्। धनुषाका सहायक प्रमुख जिल्ला अधिकारी अनुज भण्डारीका अनुसार हालसम्म त्यस जिल्लामा २०० भन्दा बढी उजुरी मिलापत्र गरेर किनारा लगाइएको छ।  “मिटरब्याजीको समस्या चर्को छ दैनिक छलफल गराइरहेका छौँ” उनले भने। सरकारले विशेष अदालतका पूर्वअध्यक्ष गौरीबहादुर कार्कीको अध्यक्षतामा तीनसदस्यीय आयोग बनाएको छ। वैशाख तेस्रो सातादेखि धनुषामा कार्यालय स्थापना गरेको उक्त आयोगले दिएको समय सीमाभित्र परेका उजुरीबारे अध्ययन गरिरहेको छ। अध्यक्ष कार्कीका अनुसार मधेश प्रदेशमा सबैभन्दा धेरै उजुरी परेका छन्। त्यहाँका आठ जिल्लामा १८३५६ वटा उजुरी परेको जानकारी उनले  दिए।  सबैभन्दा धेरै बारा जिल्लामा ३३२२ वटा निवेदन परेका छन्। कुलमध्ये साउन ९ गतेसम्म २४३२ वटा उजुरीमा मिलापत्र गराइएको आयोगको भनाइ छ।  उनले भने “खास गरेर मधेश प्रदेशमा यो डरलाग्दो रोगको रूपमा देखिन्छ। प्रदेश सरकार र पालिकाहरूले दुवै पक्षलाई बोलाएर छलफल गराउँदै मिलापत्र गराइदिएको भए यो झन्झट हुने थिएन। उनीहरूले नसुनिदिएकाले पीडितहरू सङ्घीय सरकार गुहार्न पैदल काठमाण्डू पुगेका छन्।” प्रदेश सरकारको भूमिकाबारे मुख्यमन्त्री सरोजकुमार यादव र पूर्वमुख्यमन्त्री लालबाबु राउतसँग प्रतिक्रियाको निम्ति बारम्बार गरेको सम्पर्कको प्रयास सफल हुन सकेन। मधेस प्रदेश बाहिरको जिल्लामा सबैभन्दा धेरै पश्चिम नवलपरासीमा १८८९ वटा उजुरी परेका छन्। काठमाण्डूमा पीडितहरूको धर्ना जारी छ।  सरकारले राष्ट्रिय सभापछि प्रतिनिधिसभाबाट त्यससम्बन्धी विधेयक पारित गरेको छ। तर त्यसप्रति पीडितहरूको असन्तुष्टि कायम छ। सरकारले सुरुमा मिटरब्याज सम्बन्धी समस्यालाई गैरकानुनी घोषणा गरिएको अध्यादेश जारी गरेको थियो। तर त्यो निष्क्रिय र प्रतिनिधिसभाबाट पारित भई फेरि राष्ट्रिय सभामा पुगेको विधेयकले कानुनको रूप नलिँदा आयोगको काममा बाधा पुगेको अधिकारीहरूले जनाएका छन्। आयोग अध्यक्ष कार्कीका अनुसार कानुनी रिक्तताले मिलापत्र गराउने काममा कतिपय जिल्लाहरूमा बाधा पुगेको छ। यसअघि छलफलमा बोलाउँदा मिटरब्याजी भनिएकाहरू आउने गरेकोमा कानुनी रिक्ततापछि त्यसमा केहीले चुनौती दिने गरेको उनले सुनाए।  “आउनुभएन भने पीडितहरूलाई धम्क्याएको मुद्दा लाग्छ र सम्पत्तिको स्रोत पनि हेरिन्छ भनेपछि आउँथे कानुन नभएका कारणले साहुहरू भाले बनेर नटेर्ने भएकाले समस्या भइरहेको छ” उनले भने।  उनका अनुसार जिल्ला प्रशासन कार्यालयमार्फत् बोलाउँदा हामीलाई पक्राउ गर्न लागियो भनेर उल्टै आयोग र प्रशासन कार्यालयविरुद्ध अदालत जाने गरेका छन्। जानकारहरूका अनुसार घरव्यवहार चलाउन बिहे जन्म र मृत्युसंस्कारजस्ता सामाजिक व्यवहारको निम्ति वैदेशिक रोजगारीमा जान खेतीकिसानी गर्न र उपचारको निम्ति पनि अनौपचारिक रूपमा साहुसँग ऋण लिने गरेको पाइन्छ। त्यसको  ब्याज निकै चर्को हुन्छ। समयमा ऋण नतिर्दा ब्याज सावाँमा जोडेको पाइन्छ। त्यस्तै लिएको रकमभन्दा तीन गुनासम्म ऋण लिए दिएको भनेर कागज वा तमसुक बनाइएको हुन्छ। मिटरब्याज पीडित प्रेमनारायण कोइरी र उनकी पत्नी फेकनादेवी काठमाण्डू आएका थिए (फाइल तस्बिर) ऋण तिरेपछि फिर्ता गर्नेगरी भनेर घर वा जग्गा समेत ऋणदाताको नाममा पास गरिदिएका उदाहरणहरू पनि फेला परेका छन्। आयोगका अनुसार लिएको ऋण मिनाहा हुन्छ भन्ने हल्ला सुनेर ऋण तिर्न समय माग गर्दै र ५१ वर्षअघि बिक्री गरिएको जग्गा पनि मिटरब्याजीले लियो फिर्ता पाऊँ भनेर पनि उजुरीहरू परेका छन्। अहिलेसम्म २१८६ वटा उजुरीमा मेलमिलाप हुँदाको दृष्यले अवस्थाको चित्रण गर्छ। आयोगको साउन ९ गतेको विवरण अनुसार साहुहरूले एक अर्ब ९७ करोड ३७ लाख रुपैयाँ माग गरेका थिए। त्यसमा एक अर्ब ८ करोड ८८ लाख ऋणीले दिइसकेका थिए। आयोगले छलफल गराएपछि ७२ करोड सात लाख रुपैयाँमै मिलापत्र भएको छ। त्यस्तै साहुले  ५५ बिगहा आठ कट्ठा नौ धुर जग्गा समेत फिर्ता गरेका छन्। आयोगका अध्यक्ष कार्कीले भने “हामीले बोलाएर ऋण दिएको कति ऋणीले सावाँब्याज कति तिरे कति जग्गा साहुले लिए सबै कुरा गर्दा साहुहरूले त्यत्रो ठूलो रकम छाडे। यसले मधेशमा अनुचित लेनदेन कति भयावह रहेछ भन्ने देखाउँछ।” तर ब्याङ्क र वित्तीय संस्थाहरू पहुँचमा नभएकाले गरिब निमुखाहरू मिटरब्याजमा ऋण लिन बाध्यतामा छन्।  उनी भन्छन् “चारैतिरबाट गरिब अन्याय र शोषणमा परेका छन्। तर पनि नियामक निकायहरूले केही गरेको पाइन्न।” उजुरी नपरेका र निवेदन किनारा लगाइएका जिल्लाहरूको सङ्ख्या २२ पुगेको छ। 2023 बीबीसी। अन्य वेबसाइटका सामग्रीहरूका लागि बीबीसी जिम्मेवार छैन।  
https://www.bbc.com/nepali/articles/c72xqevpxnyo,"निर्वाचन आयोगले मङ्गलबार एउटा विज्ञप्ति जारी गर्दै गत मङ्सिरमा भएको चुनावका बेला उम्मेदवारहरूले गरेको खर्च विवरण सार्वजनिक नगरेकोमा प्रतिनिधिसभाका १०३७ जना र प्रदेशसभाका १३९८ जना गरी कुल २४३५ उम्मेदवारहरूमाथि जनही १५००० रुपैयाँ जरिवाना गराइएको निर्णय सुनाएको थियो।चुनावमा उम्मेदवारले गरेको आम्दानी र खर्च विवरण सार्वजनिक गर्नु पर्ने कानुन छ उक्त निर्णयलगत्तै कतिपय उम्मेदवारहरूले सामाजिक सञ्जालमार्फत् आपत्ति प्रकट गरे।  आफूहरूले चुनावलगत्तै सबै विवरण आयोगकै कार्यालयमा बुझाएको र त्यसको जानकारी सामाजिक सञ्जाल तथा अन्य सञ्चारमाध्यमबाट दिइसकेको भन्दै उनीहरूले आयोगले नियतवश आफ्नो ""मानहानि हुनेगरी सूचना जारी गरेको"" गुनासो गरेका छन्। आयोगले जरिवाना गराएको उम्मेदवारहरूको सूचीमा परेकामध्ये राष्ट्रिय प्रजातन्त्र पार्टीका वरिष्ठ उपाध्यक्ष रवीन्द्र मिश्र पनि छन्। गत निर्वाचनमा उनी काठमाण्डू-१ बाट पराजित भएका थिए।  “मलगायत धेरै उम्मेदवारहरूले आयोगमा आम्दानी र खर्चको विवरण बुझायौँ। त्यो बुझाएको कुरा सम्बन्धित सबैको जानकारीका लागि हामीले फेसबुकमा राख्यौँ र त्यो विषय पत्रपत्रिकामा पनि आयो। त्यो सार्वजनिक गरेको जानकारी फेरि निर्वाचन आयोगलाई बुझाउनुपर्छ भनेर कहाँ लेख्या छ?” मिश्रले प्रश्न गरेका छन्। “सार्वजनिक गर भनेको कुरा हामीले गर्‍यौँ। अब सार्वजनिक गरेको कुरा पनि उसलाई जानकारी गराऊ भनेर कहाँ लेखिएको छ?” मिश्रको जस्तै गुनासो काठमाण्डू क्षेत्र नम्बर २ बाट विजयी राष्ट्रिय स्वतन्त्र पार्टीकी सांसद सोविता गौतमको पनि छ। उनले त निर्वाचन आयोगले मानहानि हुनेगरी कानुनको गलत व्याख्या गरिरहेको आरोप लगाइन्। “मैले मङ्सिर २८ गते नै काठमाण्डू जिल्ला निर्वाचन कार्यालयमा गएर खर्च विवरण बुझाएँ। त्यसपछि आफैँले त्यहाँका कार्यालय प्रमुखसँग अब के गर्नुपर्छ भनेर सोध्दा 'अब यो सार्वजनिक गर्नुहोस् फेसबुकबाट गरे पनि हुन्छ' भन्ने जबाफ पाएँ। लगत्तै मैले फेसबुकमा राखेँ अनि कतिपय सञ्चारमाध्यममा पनि यो कुरा आयो।” “कि त हामीलाई यसो गर्नुपर्छ भनेर जिल्ला निर्वाचन कार्यालयले भन्दिनुपर्थ्यो। नत्र यसरी सार्वजनिक रूपमा हाम्रो नाम दुरुपयोग गर्दा त हाम्रो मानहानि भयो नि।”  काठमाण्डूका धेरै उम्मेदवारहरू यही कारणले सूचीमा परेको हुनसक्ने भन्दै उनले त्यतिखेर आफूहरूलाई धरौटी फिर्ता लिनुपर्ने जानकारी समेत नदिइएको बताइन्। निर्वाचन आयोगजस्तो विशिष्ट संवैधानिक निकायले चालेका यस्ता कदम ठिक नभएको भन्दै मिश्रले “सामाजिक सञ्जाल नचलाउने दुर्गम क्षेत्रका उम्मेदवारहरूले उसो भए के गर्ने?” भन्ने प्रश्न पनि गरेका छन्। “कसैकसैले चुनावमा ५-६ करोड रुपैयाँ खर्च गरेँ भन्दा पनि पत्र मात्र काट्ने कारबाही गर्नु नपर्ने। यस्तो त भएन।” मिश्र र गौतमकै जस्तो गुनासो बुधवार अन्य थुप्रै उम्मेदवारहरूले पनि प्रकट गरेका छन्। नेपाली कांग्रेसका सांसद विनोद चौधरीले आयोगमा पुस ४ गते नै खर्च विवरण बुझाएकोले जरिवानाको सूचीबाट आफ्नो नाम हटाइदिन माग गरेका छन्। उनी नवलपरासी १ बाट निर्वाचित भएका हुन्। आयोगले निर्वाचन कानुनबमोजिम नगरेका उम्मेदवारहरूलाई जरिवाना तिर्न समयसीमा दिएको छ आयोगले निर्वाचन (कसुर तथा सजाय) ऐन २०७४को दफा ३१ बमोजिम आम्दानी र खर्चको विवरण सम्बन्धित सबैको जानकारीको लागि उसले तोकेबमोजिम सार्वजनिक गर्नुपर्ने प्रावधान उल्लङ्घन भएको तर्क गरेको छ। “सञ्चारमाध्यममा अलि गलत ढङ्गले आइराखेको छ। हामीले त खर्च विवरण नबुझाएको भनेका हैनौँ। ती विवरण सार्वजनिक नगरेको भनेर कारबाही गरेका हौँ” आयोगका प्रवक्ता शालिग्राम शर्मा पौडेलले भने। खासगरी मतदाताहरूलाई उम्मेदवारले कति खर्च अनि कस्ता शीर्षकमा खर्च गरेछन् भन्ने जानकारी दिलाउन यो प्रावधान राखिएको उनले बताए। तर उम्मेदवारहरूले त आफ्ना फेसबुक वा अन्य माध्यममा यस्ता जानकारी राखिसकेको दाबी गरिरहेका छन् नि भन्ने प्रश्नमा पौडेलको उत्तर थियो “वहाँहरूले जानकारी सार्वजनिक गरेको आयोगले कसरी थाहा पाउनू? सार्वजनिक गरेँ है भनेर आयोगलाई भन्नुपरेन?” “वहाँहरूले बरको रूखमा टाँस्नुभयो कि पीपलको रूखमा टाँस्नुभयो कि वेबसाइटमा राख्नुभयो कि फेसबुकमा हाल्नुभयो कि...आयोगलाई भन्नुपर्‍यो नि।” आयोगको निर्णयानुसार जरिवाना तिराइएका उम्मेदवारहरूले ३५ दिनभित्र राजस्व दाखिला गरी सोको भौचरसहित निवेदन आयोग वा उसका कार्यालयमा बुझाउनुपर्ने छ र सात दिनभित्र खर्च विवरण सार्वजनिक गरी त्यसको जानकारी निर्वाचन कार्यालयलाई पनि दिनुपर्ने छ। कानुनको उद्देश्य निर्वाचन खर्च स्वच्छ र पारदर्शी बनाउने भएकाले ती उद्देश्य पूर्ति हुँदाहुँदै कारबाहीको डन्डा चलाइएको कतिपयको गुनासो छ। भूतपूर्व प्रमुख निर्वाचन आयुक्त अयोधीप्रसाद यादव यो मामिलामा ""तिललाई पहाड बनाएको जस्तो"" देखिएको बताउँछन्। “निर्वाचनमा यस्ता पहलले धेरै सुधार पनि भएका छन्। तर यस्ता काम गर्दा समझदारी बनाएर संवाद गरेर गर्दा राम्रो हुन्छ” उनले भने। “नत्र त सार्वजनिक गर्ने भनेको के हो त्यसको परिभाषा समेत स्पष्ट जानकारी दिनुपर्छ।” 2023 बीबीसी। अन्य वेबसाइटका सामग्रीहरूका लागि बीबीसी जिम्मेवार छैन।  "
https://www.bbc.com/nepali/articles/cyd58414z5vo,जन्मका आधारमा नागरिकता पाएकाहरूका सन्तानले वंशजको नागरिकता लिने क्रम चलिरहँदा तराईका केही जिल्लामा अत्यधिक चाप देखिएको छ। कतिपय जिल्लामा महिनौँपछि पालो आउने गरी टोकन वितरण भएको छ। बीबीसी न्यूज नेपाली यूट्यूबमा पनि छ। हाम्रो च्यानल सब्स्क्राइब गर्न तथा प्रकाशित भिडिओहरू हेर्न  यहाँ  क्लिक गर्नुहोस्।  तपाईँ  फेसबुक   इन्स्टाग्राम  र  ट्विटर मा पनि हाम्रा सामग्री हेर्न सक्नुहुन्छ।  अनि बीबीसी नेपाली सेवाको कार्यक्रम बेलुकी पौने नौ बजे रेडिओमा सोमवारदेखि शुक्रवारसम्म सुन्न सक्नुहुन्छ। गृह मन्त्रालयका अनुसार जन्मका आधारमा नागरिकता लिएकाहरूका २४ हजार ६६७ जना सन्तानले नयाँ नागरिकता ऐनअनुसार वंशज नागरिकता लिएका छन्। मन्त्रालयको नीति योजना अनुगमन तथा मूल्याङ्कन महाशाखा प्रमुख रुद्रादेवी शर्माले भनिन् “खास गरी तराईका जिल्लाहरूमा त्यस्तो नागरिकता लिनेहरूको चाप छ।” बहुचर्चित नागरिकता ऐन राष्ट्रपतिले जेठ १७ गते प्रमाणीकरण गरेका थिए। सर्वोच्च अदालतले जेठ २१ गते अल्पकालीन अन्तरिम आदेश दिएर वितरण रोकिदिएको थियो। तर सर्वोच्चले असार ७ गते उक्त आदेशलाई निरन्तरता दिन नपर्ने ठहर गरेपछि नागरिकता वितरण भइरहेको हो। गृह मन्त्रालयका अनुसार मधेसका ८ जिल्लामध्ये सबैभन्दा धेरै रौतहटमा ३०३० सर्लाहीमा २६२५ र पर्सामा २३४९ जनाले नागरिकता लिएका छन्। सिराहामा नागरिकता लिनेको सङ्ख्या एक हजार जति छ। प्रमुख जिल्ला अधिकारी (प्रजिअ) राजेन्द्रदेव पाण्डेका अनुसार त्यहाँ चाप बढी भएकाले बिहान सात बजेटबाट नागरिकता दिने गरिन्छ। प्रजिअ पाण्डेले भने “एसईईको रिजल्टपछि नियमित रूपमा नागरिकता लिनेको सङ्ख्या पनि बढेको छ।” महोत्तरीका सहायक प्रजिअ उपेन्द्र न्यौपानेका अनुसार त्यहाँ हालसम्म २२६८ जनाले नागरिकता लिएका छन्। त्यहाँ ७९३५ जनाले जन्मका आधारमा नागरिकता लिएको विवरण छ। सप्तरीमा नागरिकता लिनेको सङ्ख्या ६३३ छ। सहायक प्रजिअ लेवन काश्यप अधिकारी भन्छन् “जिल्लाका १८ वटा पालिकाहरूमध्ये बार छुट्ट्याएर दैनिक तीन वटा पालिकाको सिफारिस अनुसार नागरिकता दिने गरेका छौँ।” धनुषाका सहायक प्रमुख जिल्ला अधिकारी अनुज भण्डारीका अनुसार १२०० जना जतिले नागरिकता लिएका छन्। उनले भने “दैनिक १०० वटा टोकन दिइन्छ। छानबिन र प्रमाण हेरेर दैनिक १५-१६ जनाले पाइरहेका छन्। टोकन लिन बिहान साढे ८ बजे गेट खुला गर्छौँ।” बाराका सहायक प्रजिअ कृष्णप्रसाद आचार्यका अनुसार कलैयास्थित जिल्ला प्रशासन कार्यालयबाट ७७० जनाले नागरिकता लिएका छन्। सिराहा सिम्रौनगढ र कोल्हवीस्थित इलाका प्रशासन कार्यालयहरूबाट पनि वितरण भइरहेको छ। टोकन प्रणाली लागू गरिएको छ। र त्यहाँ आउँदो दुई महिनासम्मको निम्ति टोकन वितरण भइसकेको छ। कोशी प्रदेशका झापा मोरङ र सुनसरीमा नागरिकता लिनेको सङ्ख्या धेरै छ। झापाका प्रजिअ शिवराम पोखरेलका अनुसार २६ हजारभन्दा बढीले जन्मको आधारमा नागरिकता लिएकोमा उनीहरूका करिब २१०० सन्तानले वंशज नागरिकता प्राप्त गरेका छन्। त्यहाँ असोजमा पालो आउने गरी 'क्यू' तोकिएको छ। मोरङका सहायक प्रजिअ शरदकुमार पोखरेलले दिएको जानकारी अनुसार असार ११ गतेदेखि हालसम्म ४५०० सय जनाले नागरिकता लिएका छन्। त्यहाँ जन्मको आधारमा नागरिकता लिनेको सङ्ख्या करिब ३५००० छ। पोखरेलले भने “पुस महिनाको टोकन वितरण भइरहेको छ।” सुनसरीमा १०७५ पुरुष र ९०० महिला गरी १९७५ ले नागरिकता लिएका छन्। त्यहाँको जिल्ला प्रशासनले आलोपालो आधारमा पालिकाको सिफारिस अनुसार नागरिकता दिने गरेको छ र अहिले चाप कम छ। सहायक प्रजिअ ओमप्रसाद भट्टराईले भने “अन्यत्रभन्दा जन्मका आधारमा नागरिकता लिनेको सङ्ख्या दुहबी नगर पालिकामा धेरै भएकाले सुरुको दुई हप्ता जति भिड भयो। अहिले त कागजात पुर्‍याएर आउने सबैले नागरिकता लिएर जाने गर्नु भएको छ।” लुम्बिनी प्रदेशको रुपन्देहीमा ३९१७ र कपिलवस्तुमा २३५८ जनाले नागरिकता लिएको गृह मन्त्रालयले जनाएको छ। पश्चिम नवलपरासीमा करिब २००० हजार जनाले नागरिकता लिएका छन्। त्यहाँ एक महिना पछिसम्मको टोकन वितरण भइसकेको छ। सहायक प्रजिअ प्रकाश देवकोटाका भन्छन् “दैनिक ८० जनालाई नागरिकता दिने लक्ष्य लिएकोमा प्राविधिक समस्याले गर्दा सरदर ७० जनालाई मात्र दिन सकिएको छ।” फाइल तस्बिर बाँकेका १७०० जतिले नागरिकता लिएका छन्। टोकन आउँदो डेढ महिनासम्मको वितरण भइसकेको छ। तर सहायक प्रजिअ हरिप्रसाद शर्मा भन्छन् “सुरुमा निकै भिडभाड होला जस्तो थियो तर अहिले समस्या छैन।” बर्दियामा ८७० जना पुरुष र ५४२ जना महिला सहित १४१२ जनाले नागरिकता लिएका छन्। सहायक प्रजिअ मोहनप्रसाद अर्यालले भने “सुरुमा एक हप्ता दश दिन जति भिड हुँदा वडाहरूको आलोपालो दिन तोकेका थियौँ अहिले भिड छैन दैनिक १२-१४ जना मात्रै आउने गरेका छन्।” सुदूर पश्चिमको कैलालीमा ८२ जनाले नागरिकता लिएका छन्। जिल्ला प्रशासन कार्यालयका प्रशासकीय अधिकृत शिवराज जोशीले भने “तीन-चार दिनमा मात्र नागरिकता लिन आउने गरेको पाइएको छ।” कञ्चनपुरमा जन्मका आधारमा करिब ८०० जनाले नागरिकता लिएका छन्। हालसम्म उनीहरूका करिब ६० जना सन्तानले वंशजको नागरिकता पाएका छन्। सहायक प्रजिअ धर्मराज जोशी भन्छन् “लिन आएका जति सबैले पाइरहनु भएको छ यहाँ चाप छैन।” गण्डकी प्रदेशमा पर्ने पूर्वी नवलपरासीका सहायक प्रजिअ सुवासकुमार लामिछानेका अनुसार समग्र सेवाको निम्ति टोकन प्रणाली लागु छ। उनले भने “जन्मका आधारमा नागरिकता लिएकाहरूको चाप अन्य जिल्लाहरूमा जस्तो धेरै छैन।” वाग्मती प्रदेशमा पर्ने चितवनमा २३२८ जनाले नागरिकता लिएका छन् तर छिमेकी मकवानपुरमा त्यो सङ्ख्या ११२ रहेको सहायक प्रजिअ नेत्रप्रसाद शर्माले जानकारी दिए। जन्मको आधारमा नागरिकता लिनेको सङ्ख्या तराईका जिल्लाहरूमा धेरै रहेकाले नयाँ ऐन अनुसार नागरिकता लिने उनीहरूका सन्तानको चाप पनि ती जिल्लाहरूमै धेरै देखिएको गृह मन्त्रालयको भनाइ छ। काभ्रे धनकुटा र ताप्लेजुङ लगायतका जिल्लाहरूमा त्यस्तो नागरिकता लिनेको सङ्ख्या १-२ वटा मात्रै छ। नयाँ कानुन अनुसार जन्मका आधारमा नागरिकता लिएकाहरूका सन्तानले  वंशजको आधारमा नागरिकता लिन आमा र बुवा दुवैको नागरिकता पेस गर्नुपर्छ। झापाका प्रजिअ शिवराम पोखरेलका अनुसार सन्तानको नागरिकता बनाउन बुवा वा आमाले पनि नागरिकता बनाउने क्रम पनि देखिएको छ। महोत्तरीका सहायक प्रजिअ उपेन्द्र न्यौपाने भन्छन् “बाबु वा आमामध्ये कुनै एकको नागरिकता नभएका मानिस दैनिक ५-७ जना फर्किरहेका छन्। त्यसलाई हामीले सम्बोधन गर्न सकेका छैनौँ।” जन्म दर्तामा बाबु वा आमाको नाम लेखिएको तर अहिले एक जना सम्पर्कमा नरहेको लगायतका कारणले होस् वा कुनै एकको मृत्यु भइसकेको अवस्थामा उनीहरू दुवैको नागरिकता नहुँदा नागरिकता दिन नसकिएको अधिकारीहरूले जनाएका छन्। सिराहामा पनि त्यस्तो अवस्था देखिएको छ। त्यहाँका प्रजिअ राजेन्द्रदेव पाण्डेका अनुसार आमा र बुवामध्ये एकको नागरिकता नभएका केही युवाहरूको काम रोकिएको छ।” उनले नयाँ ऐनअनुसार नियमावली बनेपछि त्यस्ता समस्याबारे केही प्रस्ट हुने आशा व्यक्त गरे। गृह मन्त्रालयकी सहसचिव रुद्रादेवी शर्मा भन्छिन् “नियमावलीबारे रायको लागि विभिन्न निकायमा पठाएका छौँ त्यो प्रक्रियामा छ।” 2023 बीबीसी। अन्य वेबसाइटका सामग्रीहरूका लागि बीबीसी जिम्मेवार छैन।  
https://www.bbc.com/nepali/articles/cedekldp0d9o,कोही कोही महिलामा दुईवटा पाठेघर हुन्छन् तर चिकित्सकका अनुसार त्यस्तो निकै दुर्लभ स्थिति हो।  बीबीसी न्यूज नेपाली यूट्यूबमा पनि छ। हाम्रो च्यानल सब्स्क्राइब गर्न तथा प्रकाशित भिडिओहरू हेर्न  यहाँ  क्लिक गर्नुहोस्।  तपाईँ  फेसबुक   इन्स्टाग्राम  र  ट्विटर मा पनि हाम्रा सामग्री हेर्न सक्नुहुन्छ।  अनि बीबीसी नेपाली सेवाको कार्यक्रम बेलुकी पौने नौ बजे रेडिओमा सोमवारदेखि शुक्रवारसम्म सुन्न सक्नुहुन्छ। धेरैलाई आफ्नो दुईवटा पाठेघर छन् भन्ने थाहा समेत नहुने र यसले कुनै पनि दीर्घकालीन समस्या नदिने  स्त्री तथा प्रसूति रोग विशेषज्ञ डा. ज्वाला थापाले बीबीसी न्यूज नेपालीलाई बताइन्।  दुईवटा पाठेघर कसरी हुन्छ र यसलाई के गर्नुपर्छ?  डा. ज्वाला थापासँग कुराकानी गरेर सृजना श्रेष्ठले दुईवटा पाठेघरसँग सम्बन्धित यस्ता केही प्रश्नहरूको जवाफ समेटेर तयार पारेको यो भिडिओ हेर्नुहोस्।  2023 बीबीसी। अन्य वेबसाइटका सामग्रीहरूका लागि बीबीसी जिम्मेवार छैन।  
https://www.bbc.com/nepali/articles/c3g1jzvd1dyo,"नीजेरमा सैन्य कू का नाइके जेनरल अब्दुरमन चियानीले आफूलाई देशको नयाँ नेता घोषणा गरेका छन्।  बीबीसी न्यूज नेपाली यूट्यूबमा पनि छ। हाम्रो च्यानल सब्स्क्राइब गर्न तथा प्रकाशित भिडिओहरू हेर्न  यहाँ  क्लिक गर्नुहोस्।  तपाईँ  फेसबुक   इन्स्टाग्राम  र  ट्विटर मा पनि हाम्रा सामग्री हेर्न सक्नुहुन्छ।  अनि बीबीसी नेपाली सेवाको कार्यक्रम बेलुकी पौने नौ बजे रेडिओमा सोमवारदेखि शुक्रवारसम्म सुन्न सक्नुहुन्छ। प्रेजिडेन्सियल गार्ड्स टुकडीका प्रमुख उनले त्यहाँका निर्वाचित राष्ट्रपतिलाई अपदस्थ गरी कब्जामा लिएका थिए।  ६२ वर्षीय जेनरल चियानी सन् २०११ यता प्रेजिडेन्सियल गार्डका प्रमुख थिए जसलाई सन् २०१८ मा यसअघिका राष्ट्रपतिले जेनरलमा पदोन्नति गरेका थिए। उनलाई सन् २०१५ मा पूर्वराष्ट्रपति विरुद्धको एक कू प्रयासमा समेत जोडिएको थियो तर अदालतमा उपस्थित भएर उनले त्यसलाई अस्वीकार गरेका थिए। यससँगै सन् १९६० मा स्वतन्त्र भएपछिको निजेरको पहिलो शान्तिपूर्ण र प्रजातान्त्रिक सङ्क्रमणमा अन्त्य भएको छ।   उक्त अफ्रिकी मुलुकमा राष्ट्रपतिलाई अपदस्थ गरिएपछि उक्त कदमका समर्थकहरूले राष्ट्रपतिको दलको मुख्यालयमा आक्रमण गर्नुका साथै भवन तथा र सवारीसाधनहरूमा आगजनी पनि गरेका छन्।  विद्रोही नेताहरूको समर्थनमा संसद्‌बाहिर भेला भएका मानिसहरूको भिडबाट निस्किएको एउटा समूहले आगजनी गरेको थियो। संसद् भवनबाहिर रुसको झण्डा प्रदर्शन गरिएको थियो।  बुधवार राष्ट्रपति मोहम्मद बाजूमलाई बन्धक बनाउने सैन्य समूहलाई पछि सेनाले पनि समर्थन दिने बतायो।  रुसले पनि अन्य देश तथा संयुक्त राष्ट्रसङ्घले जस्तै बाजूमको रिहाइको माग गरेको छ। यद्यपि भाडाका सैनिक उपलब्ध गराउने रुसी समूह वाग्नरका नेता येभ्गनी प्रिगोजिनले कू लाई 'जित' भन्दै प्रसंशा गरेका विवरण सार्वजनिक भएका छन्।  दुई वर्षअघि नीजेरको राष्ट्रपतिमा निर्वाचित भएका ६४ वर्षीय बाजूम पश्चिम अफ्रिकामा इस्लामिक लडाकुहरूविरुद्ध जारी लडाइँमा पश्चिमी मुलुकलाई सहयोग गर्ने प्रमुख पात्र हुन्। नीजेरमा यूरेनिअम खानी छ। त्यहाँ पूर्वऔपनिवेशिक शक्ति अमेरिका र फ्रान्स दुवैका सैन्य शिविरहरू छन्। ती दुवैले अहिलेको  'कू' को निन्दा गरेका छन्। अमेरिकी विदेशमन्त्री एन्टोनी ब्लिन्कनले बाजूमलाई वाशिङ्टनले 'अटुट समर्थन' गर्ने प्रतिबद्धता व्यक्त गरेका छन्। संयुक्त राष्ट्रसङ्घले नीजेरमा आफ्नो मानवीय सहायता कार्य स्थगन गरेको जनाएको छ। 'कू' कै कारण सहायता रोकिएको हो वा होइन भन्ने चाहिँ स्पष्ट छैन।  राष्ट्रसङ्घले यसअघि नीजेरमा ४० लाखभन्दा बढी मानिसलाई मानवीय सहायता आवश्यक रहेको बताउँदै आएको थियो। सैन्य कूका समर्थकहरूले रुसी झण्डा बोकेका थिए  बिहीवार संयुक्त राष्ट्रसङ्घका महासचिव एन्टोनियो गुटेरसले राष्ट्रपति बाजूमलाई “तत्काल र बिनासर्त” रिहा गर्नु पर्ने माग अघि सारे।  बाजूमले आफूविरुद्ध चालिएको कदमको अवज्ञा गर्दै बिहीवार बिहान ट्विटरमा लेखेका छन्ः “कठिन सङ्घर्षपछि प्राप्त उपलब्धिहरूको रक्षा गरिने छ। प्रजातन्त्र र स्वतन्त्रतालाई माया गर्ने सबै नीजेरी जनताहरूले त्यो देख्न पाउने छन्।""  उनका विदेशमन्त्रीले पनि समर्थन जुटाउने र वार्ताका लागि आग्रह गर्ने प्रयास गरिरहेका छन्। यद्यपि सेनाप्रमुखले सशस्त्र बलभित्र झडपको अवस्था सिर्जना नहोस् भन्ने उद्देश्यले आफूले सत्तापलटको समर्थन गरेको तर्क गरेका छन्।  राष्ट्रपतिलाई सत्ताच्युत गर्ने सैन्य पक्षले आफ्नो नेता घोषणा नगरेकाले अहिले नीजेर कसको नेतृत्वमा छ भन्ने स्पष्ट छैन।  त्यहाँको सरकारी टीभीले देशभक्ति झल्काउने सङ्गीत र कुरानका श्लोकहरू (आयत) सहित बुधवार राति अबेर भएको 'कू' को घोषणा दोहोर्‍याउँदै प्रसारण गरिरहेको छ।  कू घोषणा भएपछि टेलिभिजनले नियमित समाचार बुलेटिन प्रसारण गरेको थिएन। तर राजधानी नेआमेमा पसल र बजारहरू खुला थिए। बिहानैदेखि भएको ठूला वर्षाका कारण विद्रोहका समर्थकहरू ढिला गरी सडकमा भेला भएका थिए। देशको संसद् भवनबाहिर भेला भएका सयौँ मानिसले रुसको झण्डा  बोकेका थिए। उनीहरूले फ्रान्स र नीजेरमा रहेका विदेशी सैन्य शिविरहरूविरुद्ध लिखित नारा देखिने सामग्री बोकेका थिए। त्यसपछि प्रहरीले सत्तारूढ दलको मुख्यालयमा पुगेका प्रदर्शनकारीलाई तितरबितर पार्न अश्रुग्या प्रहार गरेको थियो। प्रदर्शनकारीहरूलाई देखेलगत्तै उक्त दलका कार्यकर्ताहरू त्यहाँबाट भागेका थिए। झडपमा केही व्यक्ति घाइते भएका छन् र पीएनडीएस तराया पार्टी भवन वरपर जलेका गाडीहरू देख्न पाइन्छ।  कू समर्थकहरूले उक्त पार्टीमाथि भ्रष्टाचार गरेको तथा सुरक्षास्थितिमा सुधार ल्याउन र लामो समयदेखि चलिरहेको जिहादी विद्रोह अन्त्य गर्न पर्याप्त कदम नचालेको आरोप लगाएका छन्। दुई छिमेकी देशहरू माली र बुर्किनाफासोमा पनि इस्लामिक विद्रोहका कारण कू भएको थियो। फ्रान्ससँगको सम्बन्धमा तिक्तता उत्पन्न भएपछि दुवै देशका नयाँ सैन्य नेताहरू रुससँग नजिकिएका छन्। ""उनीहरूले सहरमा उचित सुरक्षा व्यवस्था गर्ने र अवस्था सुधार गर्न सघाउने मेरो आशा छ। किनकि हामीसँग राम्रा स्रोतहरू छन्। उनीहरूले बुर्किनाफासो वा मालीलाई पछ्याऊन् कि नपछ्याऊन् त्यसको मलाई मतलब छैन” विद्रोहका समर्थक जिबोले बीबीसीसँग भने। नीजेरका राष्ट्रपति बाजूमको फाइल तस्बिर  रुसमा प्रतिबन्ध नलगाइएका केही प्रमुख सामाजिक सञ्जालहरूमध्ये एक टेलिग्राममा क्रेम्लिन समर्थकहरूले यो रुस र वाग्नरका लागि नीजेरमा प्रवेश गर्ने अवसर भएको जनाउँदै कूको समर्थनमा टिप्पणी साझा गरिरहेका छन्। तत्कालका लागि त्यहाँ रुसी संलग्नताको कुनै प्रमाण छैन। रुसको सरकारी समाचारसंस्थालाई उद्धृत गर्दै रोएटर्सले जनाएअनुसार रुसका विदेशमन्त्री सर्गेई लाभ्रोभले नीजेरमा संवैधानिक व्यवस्था पुनर्स्थापित हुनुपर्ने बताएका छन्।  केही सातायता नीजेरका नागरिक समाज समूहरूले फ्रान्सबाट टाढिनुपर्ने र रुससँग नजिकिनुपर्ने आह्वान गर्दै आएका छन्। बिहीवार बिहान एउटा सैन्य विमानले वायुसेनाको शिविरमा अवतरण गरेपछि जुन्टाले नीजेरको सीमा उल्लङ्घन गरेको भन्दै फ्रान्सको आलोचना गरेको छ।  सैन्य प्रवक्ता कर्नेल मेजर आमाडू अब्दर्मानले बिग्रँदो सुरक्षास्थिति र “कमजोर आर्थिक तथा सामाजिक प्रशासन”का कारण सत्ताकब्जा गरिएको घोषणा गरेका हुन्।  नीजेरबाट प्रकाशित हुने पत्रिका ""ल'ओन्क्वेटर""का अनुसार राष्ट्रपति बाजूमले जेनरल अब्दूरहमान चियानीलाई राष्ट्रपतिको सुरक्षा कमान्डरबाट हटाउने प्रयास गरेका कारण यो विद्रोह भएको हो। विकसित घटनाक्रमबारे मानिसहरू विभाजित देखिएका छन्। कोही स्तब्ध छन् भने कोही विचलित छन्। बुधवार प्रदर्शन भइरहँदा राष्ट्रपतिका सयौँ समर्थकले सेनाको अवज्ञा गर्दै विरोधप्रदर्शन गरेका थिए। उनीहरूले सेनालाई छाउनीमा फिर्ता आह्वान गरेका थिए।  प्रतिक्रियामा सैनिकहरूले चेतावनी दिन गोली चलाएपछि प्रदर्शनकारीहरू तितरबितर भए। “यो कू अत्यन्त खेदजनक छ। यसले मलाई दुःखी बनाएको छ किनकि म देशको हित चाहन्छु। नीजेर अब पछि पर्ने छ” आफ्नी पत्नी  र तीनवर्षे छोरासँग बस्ने निआमेका मुस्तफाले बीबीसीसँग भने।  नीजेरका विदेशमन्त्री हासूमी मसूडूले जनतालाई सत्ताकब्जाको विरोध गर्न आह्वान गरेका छन्।  फ्रान्स ट्वेन्टीफोर च्यानललाई दिएको अन्तर्वार्तामा उनले छिमेकी नाइजिरियाबाट पठाइएका प्रतिनिधिले सेनासँग कुरा गरिरहेको र वार्ताको माध्यमबाट समस्या समाधान गर्न सकिने बताएका छन्। 2023 बीबीसी। अन्य वेबसाइटका सामग्रीहरूका लागि बीबीसी जिम्मेवार छैन।  "
https://www.bbc.com/nepali/articles/cz9qr7lq47mo,"गुगलको भूकम्पसम्बन्धी चेतावनी प्रणालीले गत फेब्रुअरीको घातक भूकम्पअघि टर्कीका अधिकांश बासिन्दालाई पूर्वसूचना दिन असफल भएको बीबीसी न्यूजनाइटको अनुसन्धानले देखाएको छ।गुगलले आफ्नो ‘अलर्ट’ प्रणालीले प्रयोगकर्तालाई भूकम्प आउनुअघि एक मिनेटसम्म उनीहरूको फोनमा त्यस्तो पूर्वसूचना दिन सक्ने बताएको छ।  उसले टर्कीको भूकम्पअघि लाखौँ मानिसलाई पूर्वसूचना पठाइएको र त्यो भूकम्पअघि व्यापक रूपमा  पठाइएको त्यस्तो खालको पहिलो  चेतावनी भएको पनि जनाएको छ। तर बीबीसीले भूकम्प प्रभावित क्षेत्रका तीनवटा सहरको भ्रमण गरी सयौँ मानिससँग कुरा गर्दा पनि त्यहाँ अधिकांशले त्यस्तो चेतावनी प्राप्त गरेको जानकारी पाउन सकेन।  उक्त प्रणालीले एन्ड्रोइड फोनमा काम गर्छ अर्थात् आईफोनबाहेक प्राय: सबै फोनहरूमा यसले काम गर्छ। सामान्यतया एन्ड्रोइड फोन तुलनात्मक रूपमा सस्तो र सहजै उपलब्ध हुने गर्छन् र टर्कीमा प्रयोग हुने फोनमध्ये ८० प्रतिशत भाग त्यस्ता फोनको छ।  प्यासिफिक नोर्थवेस्ट साइस्मिक नेटवर्कका निर्देशक प्राध्यापक ह्यारोल्ड टोबन भन्छन् ""यदि गुगलले भूकम्पको पूर्वचेतावनी दिने सेवा प्रदान गर्ने वाचा गर्छ भने मेरो लागि त्यो उसले जुवा खेलेको जस्तो मलाई लाग्छ।"" ""उनीहरूमा प्रत्यक्ष रूपमा मानवजीवनसँग जोडिएका कुराहरू हेर्नुपर्ने जिम्मेवारी रहन्छ।"" गुगलको उक्त प्रणाली बनाउने नेतृत्व गरेका माइका बर्मनले त्यसले काम गरेको दाबी गरे।  उनले बीबीसीसँग भने ""हामी विश्वस्त छौँ - यो प्रणालीले काम गरेको थियो र अलर्ट पठाएको थियो।"" यद्यपि उक्त कम्पनीले त्यस्ता चेतावनीहरू व्यापक रूपमा प्राप्त भएको प्रमाण दिएको छैन। टर्कीमा गत फेब्रुअरीमा गएको भूकम्पमा परेर ५००० जनाभन्दा बढी मानिसको मृत्यु भएको थियो। त्यस दिन बिहान सबेरै ७.८ म्याग्निट्यूडको  पहिलो शक्तिशाली भूकम्प गएको थियो। त्यसपछि दिउँसोको खाना खाने समयमा अर्को ठूलो भूकम्प गएको थियो। बीबीसीले उक्त दोस्रो भूकम्पका लागि भने चेतावनी प्राप्त गरेका केही सीमित प्रयोगकर्ताहरूलाई फेला पार्न सकेको छ। एन्ड्रोइड फोनहरूमा भूकम्पको पूर्वसूचना दिने गुगलको चेतावनी प्रणाली सन् २०२१ को जुनमा टर्कीमा सुरु गरिएको थियो।  यो प्रणाली विश्वका अन्य दर्जनौँ देशहरूमा पनि सञ्चालनमा छ।  कम्पनीले आफ्नो एन्ड्रोइड सेवाको ""मुख्य काम"" नै भूकम्पको पूर्वसूचना प्रयोगकर्तासम्म पुर्‍याउने क्षमता भएको वर्णन गर्ने गरेको छ।  यसले एन्ड्रोइड फोनहरूको व्यापक सञ्जाललाई प्रयोग गरेर काम गर्छ। स्मार्टफोनमा ससाना 'अक्सेलरोमिटर' हुन्छन् र तिनले हल्लिएको पत्ता लगाउन सक्छन्। एकै समयमा धेरै फोनहरू हल्लिएपछि गुगलले भूकम्पको केन्द्रबिन्दु र भूकम्पको शक्तिबारे अनुमान गर्न सक्छ।  गुगलले यो प्रविधिले कसरी काम गर्छ भनेर जानकारी दिन छुट्टै सामग्री पनि बनाएको छ।  भूकम्पको म्याग्निट्यूड  ४.५ वा त्योभन्दा माथि भएको पत्ता लगाएपछि एन्ड्रोइड प्रणालीले चेतावनी पठाउन सक्ने बताइएको छ। ""यो एकखाले अलर्ट हो जुन तपाईँले सायद आफ्नो फोनमा पहिले देख्नुभएको थिएन। यो तपाईँको फोनको स्क्रीनमा देखिन्छ"" बर्मन भन्छन्। चेतावनीले ठूलो आवाजका साथमा ""ड्रप कभर होल्ड"" भन्ने उनले बताए। गुगल अलर्ट आएको अवस्थामा यस्तो देखिन्छ  यसले प्रयोगकर्ताको ‘डु नट डिस्टर्ब मोड’लाई स्वचालित रूपमा ‘ओभरराइड’ गर्ने भएकाले यो प्रणालीलाई तपाईँले अन गर्नुपर्ने आवश्यकता छैन।  ""तपाईँको फोन जुनसुकै अवस्थामा भए पनि तपाईँले त्यो चेतावनी पाउनुपर्छ"" बर्मन भन्छन्। गुगलले उक्त प्रणालीले फेब्रुअरी ६ मा लाखौँ मानिसलाई सफलतापूर्वक त्यस्तो अलर्ट पठाएको दाबी गरेको छ। बर्मनका भनाइमा गुगलबाट मानिसहरूले कति चेतावनी पाउनुपर्ने थियो भन्ने कुरा उनीहरू त्यो भूकम्पबाट कति टाढा थिए भन्नेमा निर्भर गर्छ। इन्टरनेटबाट जाने सन्देशहरू पृथ्वीमा प्रसारित हुने भूकम्पका तरङ्गभन्दा पनि तीव्र गतिका हुन्छ।  ""कहिलेकहीँ [चेतावनी] सेकेन्ड वा सेकेन्डको अंशभरिको पनि हुनसक्छ कहिलेकाहीँ यो २० वा ३० सेकेन्डको हुनसक्छ भने कहिलेकहीँ यो ५० वा ६० सेकेन्डको पनि हुनसक्छ"" उनी भन्छन्। भूकम्प गएपछि घण्टौँ कैयौँ दिन र साताभरि भूकम्प गएको क्षेत्रमा व्यापक रिपोर्टिङ गरिए पनि बीबीसीलाई उक्त चेतावनीबारे कसैले पनि बताएनन्। त्यसैले हामीले चेतावनी पाएका मानिसहरूको विशेष रूपले खोजी गर्न थाल्यौँ।  हाम्रो टोलीले भूकम्पको केन्द्रबिन्दुबाट ७० किलोमिटरदेखि १५० किलोमिटरसम्म टाढा रहेका तीन सहर एडना इस्क्यान्देरुन र ओस्मानियाको यात्रा गर्‍यौँ। हामीले एन्ड्रोइड फोन भएका सयौँ मानिसहरूसँग कुरा गर्‍यौँ।  यद्यपि हामीले दोस्रो पटक गएको भूकम्पअघि केही व्यक्तिहरूले पूर्वसूचना पाएको फेला पार्न सफल भयौँ। तर पहिलो अर्थात् सबैभन्दा शक्तिशाली भूकम्पअघि त्यस्तो चेतावनी प्राप्त गरेका कसैलाई पनि भेट्टाउन सकेनौँ। इस्क्यान्देरुनमा हामीले अलिजानसँग कुराकानी गर्‍यौँ। उनले एउटा अस्पताल भत्किँदा आफ्नी हजुरआमा गुमाएका थिए। उनले त्यसअघि अलर्ट पाएको तर त्यसपालि भने नपाएको बताए। भूकम्प क्षेत्रबाट पाएको जानकारी हामीले गुगलका बर्मनलाई पनि दियौँ र त्यसबारे सोध्यौँ।  उनले पहिलो घटनापछि मानिसहरू अन्य कुरामा नै व्यस्त भएका बेला त्यस्तो चेतावनी गएकाले उनीहरूले त्यसबारे थाहा नपाएको हुनसक्ने बताए। तर हामीले कुराकानी गरेका मानिसहरूले त्यस्तो केही पनि नआएको कुरामा अडिग थिए।  भूकम्पपछि टहरामा बस्दै आएकी फुन्दाले आफ्नो परिवारका २५ सदस्य गुमाएको बताइन्। ""हामी वास्तवमै भुइँमा खस्यौँ। मेरो जेठाजु र भतिजो एकअर्कालाई अँगालो हालेकै अवस्थामा पुरिए"" उनले भनिन्। उनी पनि एन्ड्रोइड फोन चलाउँछिन् तर उनले कुनै पनि पूर्वसूचना वा चेतावनी नपाएको बताइन्।  फन्दाले भूकम्पमा परिवारका २५ जना सदस्य गुमाएको बताइन्   भूकम्पपछि यदि मानिसहरूले त्यस्तो चेतावनी पाएका भए त्यसबारे सामाजिक सञ्जालमा पोस्ट गर्ने अपेक्षा गरिन्छ।  त्यो गुगलको उक्त प्रणाली सुरु भएपछि भूकम्प आएका अन्य देशहरूको सामान्य प्रवृत्ति हो।  ""हामीलाई प्राप्त हुने केही प्रतिक्रियाका स्रोतमध्ये एउटा सोशल मिडिया पनि हो त्यसमा पनि हेर्न सकिन्छ"" बर्मन भन्छन्। तर टर्कीमा पहिलो भूकम्प गएपछि सामाजिक सञ्जाल असामान्य रूपमा शान्त थियो र त्यसलाई बर्मनले पनि स्वीकार गरे। ""हामीले त्यो विशेष घटनामा किन सामाजिक सञ्जालमा धेरै प्रतिक्रिया देखेका छैनौँ भन्ने प्रश्नको उत्तर  मसँग छैन"" उनी भन्छन्। बीबीसीले मानिसहरूले पूर्वसूचना पाएको देखाउने विवरण पनि मागेको थियो।  तर गुगलले बीबीसीलाई उपलब्ध गराएको एकमात्र प्रमाणिक अभिलेख  भनेको सामाजिक सञ्जालमा गरिएका १३ वटा पोस्टहरूको विवरण हो।  रिदवान गुन्टर्क  ती पोस्टहरूमा मानिसहरूले आफूले त्यस्तो चेतावनी पाएको लेखेका थिए।  हामीले ती पोस्टहरू गर्ने प्रयोगकर्तालाई पनि सम्पर्क गर्‍यौँ। त्यसमध्येमा एकजना रिदवान गुन्टर्क पनि थिए। उनले एडना सहरमा चेतावनी पाएको पोस्ट गरेका थिए।  तर बीबीसीसँगको कुराकानीमा उनले त्यो दोस्रो भूकम्पका आएका बेलाको भएको स्पष्ट पारे। उनले पहिलो भूकम्पको चेतावनी नपाएको पुष्टि गरे। सामाजिक सञ्जालमा गरिएका पोस्टमध्ये एउटामा मात्रै पहिलो भूकम्पबारे विस्तृत विवरण दिँदै चेतावनी पाएको लेखिएको थियो।  बीबीसीले उक्त पोस्ट गर्नेसँग कुराकानी गर्‍यो तर उनीहरूले आफ्नो नाम बताएनन्।  उनीहरूले त्यस बेला त्यस्तो चेतावनी पाएकोमा आफूहरू विश्वस्त भएको तर त्यस समयका घटनाहरूबारे पूर्ण रूपमा निश्चित हुन नसकेको बताए।  गुगलले आफूले प्रयोगकर्ताहरूसँग गरेको सर्वेक्षणहरूबाट प्रतिक्रिया प्राप्त गरेको र त्यसले काम गरेको देखाएको दाबी गर्‍यो। तर त्यो जानकारी बीबीसीलाई उपलब्ध गराउन अस्वीकार गर्‍यो।  प्राध्यापक टोबनले बीबीसीसँग गुगलको प्रणाली तुलनात्मक रूपमा नयाँ भएको र उपयोगी हुनसक्ने तर कम्पनी पारदर्शी हुनु महत्त्वपूर्ण कुरा भएको बताए। ""यदि तपाईँले जीवन वा सार्वजनिक सुरक्षाको जानकारी प्रदान गर्दै हुनुहुन्छ भने तपाईँले त्यो कसरी गर्दै हुनुहुन्छ र त्यसले कसरी राम्रोसँग काम गर्छ भन्नेबारे पारदर्शी हुनु तपाईँको जिम्मेवारी हो"" उनी भन्छन्। टर्कीका भूकम्पविज्ञ तथा प्राध्यापक सुक्रु एर्सोईले बीबीसीलाई भूकम्पका बेला आफ्नी पत्नी प्रभावित क्षेत्रमा भएको बताए। उनका अनुसार उनीसँग एन्ड्रोइड फोन भए पनि भूकम्पको चेतावनी प्राप्त भएन। चेतावनी पाएका कसैसँग पनि कुरा नभएको उनको भनाइ छ। ""यदि गुगलको प्रणालीले काम गरेको भए सायद यो धेरै नै लाभदायक हुन्थ्यो"" उनी भन्छन्। ""तर यो जस्तो ठूलो भूकम्पमा काम नगर्ने प्रणालीले प्रश्न उठाउँछ: यदि यो एउटा प्रभावकारी प्रणाली हो भने हामीले विगत १०० वर्षको सबैभन्दा ठूलो भूकम्प जाँदा किन फाइदा लिन सकेनौँ?"" अन्तर्वार्तापछि गुगलले बीबीसीलाई उपलब्ध गराएको एउटा वक्तव्यमा बर्मनले भनेका छन् ""विनाशकारी भूकम्पका समयमा धेरै कारकहरूले प्रभाव पार्न सक्छ। प्रयोगकर्ताहरूले पूरक चेतावनी प्राप्त गर्छन् सूचना दिन्छन् वा कार्य गर्छन्। त्यसमा भूकम्पका विशिष्ट विशेषताहरूसहित इन्टरनेटको उपलब्धता आदिले पनि प्रभाव पार्न सक्छन्।"" 2023 बीबीसी। अन्य वेबसाइटका सामग्रीहरूका लागि बीबीसी जिम्मेवार छैन।  "
https://www.bbc.com/nepali/articles/cxwgpzxp3ywo,"बुधबार राजधानी दिल्लीको प्रगति मैदानमा ‘भारत मण्डपम’को उद्घाटन गर्दै प्रधानमन्त्री मोदीले आफ्नो सरकारको तेस्रो कार्यकालमा भारत विश्वका तीन ठूला अर्थतन्त्रमा पर्ने भनेर आश्वस्त पारे।भारत अहिले विश्वको पाँचौँ ठूलो अर्थतन्त्र हो। यस्तो अवस्थामा सन् २०२४ मा हुन लागेको आम चुनाव जितेर मोदी प्रधानमन्त्री बने भने उनको सरकारसँग सन् २०२९ सम्मको समय हुनेछ। त्यस्तो दाबी गर्ने प्रधानमन्त्री मोदीको खिल्ली उडाउँदै कांग्रेस पार्टीले भनेको छ - सरकारले धेरै चलाखीपूर्वक ती कीर्तिमानहरू सिर्जना गर्ने ग्यारेन्टी दिन्छ जुन पहिले नै तय भइसकेको हुन्छ। कांग्रेस नेता जयराम रमेशले आफ्नो एक ट्विटमा लेखेका छन्: ""देशले अङ्कगणितको आधारमा हासिल गर्न लागेका उपलब्धिहरूको लागि पनि ग्यारेन्टी दिनुले प्रधानमन्त्री मोदीको क्षुद्र राजनीतिलाई देखाउँछ। यस दशकमा भारत विश्वको तेस्रो ठूलो अर्थतन्त्रको रूपमा उदय हुने लामो समयदेखि भविष्यवाणी गरिएको छ चाहे जोसुकैले सरकार बनाए तापनि यो ग्यारेन्टी छ।"" कांग्रेस पार्टीले जुन भविष्यवाणीको प्रसङ्ग कोट्याएको छ त्यो करिब ६ महिनाअघि अन्तर्राष्ट्रिय मुद्रा कोष आईएमएफले गरेको भविष्यवाणीसँग झन्डै मिल्दोजुल्दो छ । लाइभ मिन्टका अनुसार अन्तर्राष्ट्रिय मुद्रा कोषले समेत गत वर्ष अक्टोबरमा भारत सन् २०२७-२८ सम्ममा विश्वको तेस्रो ठूलो अर्थतन्त्र बन्ने अनुमान गरेको थियो। आईएमएफसँगै विश्व वित्तीय फर्म मोर्गन स्टेन्लीले पनि सन् २०२७ सम्ममा अमेरिका र चीनपछि भारत विश्वको तेस्रो ठूलो अर्थतन्त्र बन्ने अनुमान गरेको छ। हाल जापानको अर्थतन्त्र विश्वमा तेस्रो स्थानमा छ। प्रधानमन्त्री मोदीको कार्यकालमा भारतको अर्थतन्त्र विश्वको दसौँ ठूलोबाट पाँचौँ ठूलो बनेको छ। तर यसको कारण के हो? कुनै पनि देशको अर्थतन्त्रको आकारको मापदण्ड त्यो देशको कुल गार्हस्थ उत्पादन अर्थात् जीडिपी हो र पछिल्लो नौ वर्षमा भारतको जीडिपीमा ठूलो परिवर्तन आएको छ। तर कांग्रेसको कार्यकालमा २०१० मा अधिकतम जीडिपी वृद्धिदर ८.५ प्रतिशत रहेको थियो भने कोभिडको समयमा विश्वका सबै अर्थतन्त्रजस्तै भारतमा पनि वृद्धिको साटो गिरावट आएको थियो। सन् २०१४ र २०२३ को बीचमा भारतको जीडिपीमा कुल ८३ प्रतिशतले वृद्धि भएको छ। नौ वर्षको वृद्धिदरका हिसाबले चीनको कुल गार्हस्थ्य उत्पादन ८४ प्रतिशतले बढेपछि भारत चीनभन्दा एक प्रतिशत मात्र तल रहेको छ। त्यसैगरी यी नौ वर्षमा अमेरिकी कुल गार्हस्थ उत्पादनमा वृद्धिदर ५४ प्रतिशत थियो।  तर यी तीन अर्थतन्त्रबाहेक जीडिपीका हिसाबले शीर्ष दश देशमध्ये केहीको कुल गार्हस्थ उत्पादन वृद्धिदर कम भएको छ वा बढेको छैन। यस अवधिमा भारत पाँच देशलाई पछि पार्दै विश्वको पाँचौँ ठूलो अर्थतन्त्र बनेको छ।  जसमध्ये ब्रिटेन फ्रान्स र रुसको कुल गार्हस्थ्य उत्पादन वृद्धि दर क्रमशः तीन दुई र एक प्रतिशत थियो। उही समयमा इटलीको जीडिपी वृद्धिदर बढेको छैन। ब्राजिलको जीडिपीमा १५ प्रतिशतको सङ्कुचन देखिएको छ। यस्तो अवस्थामा भारतीय अर्थतन्त्रमा देखिएको तीव्र वृद्धि यी देशको तुलनामा मात्रै तीव्र देखिन्छ। त्यसो भए यी सबै विकसित देशको अर्थतन्त्रमा त्यस्तो गतिमा वृद्धि नहुनुको कारण के थियो ? त्यसको एउटा कारण सन् २००८-०९ को विश्वव्यापी आर्थिक सङ्कट पनि हो किनभने एकातिर यो आर्थिक सङ्कटले पश्चिमा मुलुकहरूको अर्थतन्त्रलाई धेरै क्षति पुर्‍याएको थियो । जबकि उक्त सङ्कटको भारतमा अपेक्षाकृत रूपमै कम प्रभाव परेको थियो। भारतको कुल गार्हस्थ उत्पादन हालको औसत ६-७ प्रतिशतको दरले वृद्धि भइरह्यो भने पनि उसले जर्मनी र जापानलाई पछि पार्दै सन् २०२७ सम्ममा विश्वको तेस्रो ठूलो अर्थतन्त्र बन्नेछ। किनभने ६-७ प्रतिशतको वृद्धि ती देशहरूको लागि लगभग असम्भव छ। जर्मनी र जापानको वृद्धिदर क्रमशः २.५ र १.५ प्रतिशत मात्रै छ । कुनै पनि देशको अर्थतन्त्र बढ्दा त्यहाँको जीडिपी बढ्छ। र जीडिपी भनेको एक वर्षमा त्यस देशमा उत्पादित वस्तु र सेवाहरूको कुल मूल्य हो। उदाहरणका लागि यदि तपाईँले वर्षभरि खेती गर्नुहुन्छ जसको बजार मूल्य १० लाख रुपैयाँ छ भने तपाईँको वार्षिक जीडिपी १० लाख रुपैयाँ हुन्छ। यस्तो अवस्थामा यदि तपाईँको वार्षिक जीडीपी दश प्रतिशतको दरले बढ्छ भने तपाईँको जीडिपी वृद्धिदर दस प्रतिशत हुन्छ। जीडिपी बढेका कारण कम्पनीहरूले आफ्नो व्यापार बढाउन रुचाउनेछन्। विदेशी कम्पनीहरूले पनि आर्थिक वृद्धि हुने देशमा लगानी गर्नेछन्। यसले नयाँ रोजगारीको अवसर सिर्जना गर्नेछ। यसले समाजका आर्थिक रूपमा उपल्लो वर्गदेखि मध्यम र निम्न वर्गसम्म बिस्तारै लाभान्वित हुनेछन्। अब कुनै पनि देशको अर्थतन्त्रको प्रगतिले आम जनतालाई कस्तो असर गर्छ भन्ने कुरा बुझ्ने प्रयास गरौँ। देशको अर्थतन्त्रको वृद्धि सकारात्मक कुरा हो तर जीडिपी देशका आम नागरिकको समृद्धिको मापन होइन।  देशका आम जनताको समृद्धि नाप्ने मापनलाई प्रतिव्यक्ति आय भनिन्छ । प्रतिव्यक्ति आय अर्थात् जीडिपीलाई देशको कुल जनसङ्ख्याले भाग गर्दा प्राप्त हुने रकम भनेको देशको एक व्यक्तिको एक वर्षको औसत आय हो। यसमा अम्बानी अदानीजस्ता  भारतका अर्बपतिहरूदेखि दैनिक ज्यालादारी मजदुर काम गर्ने पुरुष र महिलाको कमाइ समावेश छ र त्यो त्यसको औसत हो। धेरैले यो औसतभन्दा धेरै कमाउँछन् र धेरैले धेरै कम कमाउँछन् यसरी यो आम मानिसको आर्थिक अवस्थाको मोटामोटी रूपरेखा हो। जीडिपीको हिसाबले भारत आज विश्वमा पाँचौँ नम्बरमा छ तर प्रतिव्यक्ति आयको हिसाबले भारतको स्थान विश्वको पहिलो एक सय देशमा पनि छैन। यसका दुई वटा महत्त्वपूर्ण कारण छन्– पहिलो भारतको विशाल जनसङ्ख्या र दोस्रो सम्पत्तिको असमान वितरण। भारतमा सम्पत्तिको वितरण कत्तिको असमान छ भनेर जान्न परोपकारी संस्था अक्सफामको विवरण हेरे पुग्छ जसमा भारतका एक प्रतिशत जनतासँग देशको ४० प्रतिशत सम्पत्ति रहेको उल्लेख छ। पछिल्ला केही वर्षमा भारतले ब्रिटेन इटली फ्रान्स र ब्राजिलजस्ता अर्थतन्त्रलाई उछिनेको छ। तर के यस अवधिमा भारतमा बसोबास गर्ने जनताको अवस्थामा सुधार आएको छ ? आर्थिक मामिलाका विज्ञ आलोक पुराणिक भन्छन् ""जीडिपी र प्रतिव्यक्ति आय दुई फरक अवधारणा हुन्। जीडिपी त्यो देशमा उत्पादित वस्तु र सेवाहरूको कुल मूल्य हो। अर्कोतर्फ प्रतिव्यक्ति आय भनेको त्यो देशमा बस्ने प्रत्येक व्यक्तिको औसत आय हो। अहिले जनसङ्ख्या बढी भएका देशमा प्रतिव्यक्ति आय कम छ।"" अर्कोतर्फ जनसङ्ख्या कम भएका देशको प्रतिव्यक्ति आय बढी छ। संसारको शीर्ष अर्थतन्त्रमा नगनिने केही देशहरू छन् तर त्यहाँका जनताको प्रतिव्यक्ति आय अमेरिकाजस्ता शीर्ष अर्थतन्त्र भएका देशभन्दा बढी छ । स्विट्जरल्याण्ड र लक्जमबर्ग जस्ता देशहरू यस श्रेणीमा पर्छन्। स्विट्जरल्याण्डको प्रतिव्यक्ति आय ८० हजार अमेरिकी डलर भन्दा बढी छ भने लक्जेम्बर्गको प्रतिव्यक्ति आय एक लाखभन्दा बढी छ। तर ठूला अर्थतन्त्रको सूचीमा स्विट्जरल्याण्ड २०औँ र लक्जेम्बर्ग ७२औँ स्थानमा छ। अहिले भारतले पछिल्लो नौ वर्षमा ब्राजिल क्यानडा फ्रान्स इटली र ब्रिटेनलाई पछि पारेको छ तर यी प्रत्येक देशको प्रतिव्यक्ति वार्षिक आय भारतको भन्दा धेरै गुणा बढी छ। भारतमा प्रतिव्यक्ति वार्षिक आय २.६ हजार अमेरिकी डलर छ भने अमेरिकामा यो सङ्ख्या ८० हजार डलरभन्दा बढी छ। यससँगै दसौँ स्थानमा रहेको ब्राजिलको प्रतिव्यक्ति आय ९.६७ हजार अमेरिकी डलर रहेको छ। अर्थात् १० नम्बरमा रहेको देशको प्रतिव्यक्ति आय पनि भारतको भन्दा झण्डै चार गुणा बढी छ। आलोक पुराणिक थप्छन् ""एकातर्फ भारत विश्वको तेस्रो शीर्ष अर्थतन्त्र बन्नेतर्फ अघि बढिरहेको छ। यसका साथसाथै यसले आर्थिक गतिविधि बढाएर जनतालाई फाइदा पुग्नेछ। तर यसले आम मानिसको जीवन र आर्थिक समृद्धिमा नाटकीय परिवर्तन ल्याउने सम्भावना छैन।"" 2023 बीबीसी। अन्य वेबसाइटका सामग्रीहरूका लागि बीबीसी जिम्मेवार छैन।  "
https://www.bbc.com/nepali/articles/c72ljy1deyro,"सर्वोच्च अदालतले कोशी प्रदेशको मुख्यमन्त्रीमा उद्धव थापालाई नियुक्त गर्ने प्रदेश प्रमुखको निर्णय बिहीवार बदर गरिदिएपछि अघिल्ला मुख्यमन्त्री हिक्मत कार्की शुक्रवार बिहान विराटनगर पुगे। साउन १२ः  साउन ११ः  साउन ८  असार २७ असार २२: असार २२ असार १५समाचारहरूमा उनले कामचलाउ मुख्यमन्त्रीको जिम्मेवारी सम्हाल्न कार्यालय जाने भनिएको थियो। तर उनी मुख्यमन्त्रीको कार्यालय गएनन्।  किन त? “(पत्रकार) साथीहरूले अफिस जानुहुन्छ भनेर सोध्दा अफिसमा आवश्यक पर्‍यो भने काममा जान्छु भनेँ। अनि मुख्यमन्त्री को हो भन्दा सर्वोच्च अदालतको फैसलाले अर्को सरकार नबनुन्जेल हामीलाई नै स्थापित गर्‍यो भनिदिएँ मैले। त्यत्ति हो” उनले बीबीसी न्यूज नेपालीसँग भने।  काम परे कार्यालय जाने बताएका उनले मुख्यमन्त्रीको हैसियतको सुरक्षा र सुविधा भने पाएका छैनन्।  कानुनी रूपमा आफूले पाउनुपर्ने तर कर्मचारीहरूले अदालतको फैसला नबुझेर कतै बुझ्ने क्रममा रहेको हुनसक्ने बताउँदै कार्कीले त्यसमा धेरै ध्यान नदिएको बताए। उनले भने “त्यो राज्यले पठाउने कुरा हो उहाँहरूले सोधेर पठाउनुहुन्छ होला आयो भने लिऊँला हाम्रो मागदाबी र खोजी रहेन यसमा।” नेकपा एमालेले दायर गरेको रिट निवेदनमाथि सर्वोच्च अदालतको पूर्ण इजलासले बुधवार सुनुवाइ गरेको थियो। त्यसको फैसला बिहीवार आएको हो। कोशी प्रदेशमा नेकपा माओवादीसहित केन्द्रको सत्ता समीकरणको समर्थनमा नेपाली कांग्रेसका उद्धव थापा मुख्यमन्त्री नियुक्त भएका थिए। सभामुखले समेत समर्थन गरेपछि बहुमत पुगेको थियो।  त्यसलाई त्रुटिपूर्ण भन्दै सर्वोच्च अदालतले कांग्रेस उक्त नियुक्ति बदर गरिदिएको हो। उसले ‘जुन बिन्दुबाट संविधानको प्रयोग र पालनामा त्रुटि भएको हो सोही अवस्थाबाट संविधानसम्मत तवरले प्रक्रिया अगाडि बढाउनु मनासिब हुने देखिएको’ उल्लेख गर्दै दुई वा दुईभन्दा बढी दलहरूको समर्थनमा बहुमत प्राप्त गर्न सक्ने व्यक्तिलाई साउन १७ गतेभित्र मुख्यमन्त्री नियुक्त गर्न आदेश दिएको छ। प्रदेश प्रमुखले उक्त आदेशानुसार साउन १६ गते ५ बजेसम्म दाबी पेस गर्ने समय दिएका छन्। कामचलाउ सरकारबारे प्रदेश प्रमुखको कार्यालयले केही बोलेको छैन। ‘त्रुटि भएको बिन्दुबाटै प्रक्रिया अगाडि बढाउन’ दिइएको आदेशको अर्थ कामचलाउ हैसियतमा पुगेको आफ्नै नेतृत्वको पहिलेको सरकारको पुनर्स्थापना हो भन्ने कार्कीको तर्क छ। तर थापा भन्छन् “आदेशले त हिक्मत कार्कीको कामचलाउ सरकार बन्छ भनेको छैन। सात दिनभित्र त्रुटि सच्याउन भनेको छ त्यस बेलासम्म अहिलेकै सरकार रहन्छ।” आफू नै कामचलाउ मुख्यमन्त्री रहेको उनलाई काम गर्न कार्यालय जाने कार्कीको तयारीबारे ध्यानाकर्षण गराउँदा मुख्यमन्त्री कार्यालय सबैको निम्ति खुला रहेको बताए। “तर मुख्यमन्त्री भएर पस्ने कि माननीय (सांसद) भएर पस्ने भन्ने उहाँले जान्ने कुरा हो” थापाले भने। यसबीचमा थापाले कुनै निर्णय गरेमा त्यो गैर कानुनी हुने कार्कीको भनाइ छ। “उहाँले गएर जबरजस्ती सही गर्न खोज्नु भयो भने त्यो अवैधानिक हुन्छ त्यसमा किन धेरै टाउको दुखाउनु” कार्कीले भने। नयाँ सरकार गठनको आह्वान भएसँगै कामचलाउ सरकारबारेको होड शिथिल बन्दै गएको देखिएको छ। एमालेलाई राप्रपाले साथ दिइरहेकाले कोशीमा दुवै पक्षमा बराबर ४६-४६ मत पुग्छ। बहुमतको सरकार बनाउन दुवै पक्षको निम्ति १ मत अभाव देखिन्छ। दुवै पक्षको समीकरण कायमै रहेमा बहुमतको सरकार बन्ने सम्भावना देखिँदैन। शुक्रवार अपराह्ण यो समाचार प्रकाशित गर्दासम्म प्रदेश सरकारको वेबसाइटमा उद्धव थापालाई नै मुख्यमन्त्री भनिएको छ।  त्यसपछि सबैभन्दा ठूलो दलको हैसियतले एमालेकै नेतृत्वमा सरकार बन्ने देखिन्छ। तर कार्कीले कांग्रेससँग मिलेर सरकार बनाउन आफूहरू खुला रहेको प्रतिक्रिया दिएका छन्। कांग्रेसलाई मुख्यमन्त्री दिन तयार हुन्छ भन्ने प्रश्नमा उनको उत्तर छ “मुख्यमन्त्री ठूलो कुरा होइन जब आफूसँग बहुमत नभएपछि अरू कुनै पनि दलले मुख्यमन्त्री लिएर अघि बढ्ने कुरामा एमाले बाधक बन्दैन।” उनले सर्वदलीय सरकारको निम्ति पनि पार्टी तयार रहेको बताए। तर कांग्रेस बहुमत जुटाउन राप्रपालाई पनि आफ्नो गठबन्धनमा भित्र्याउने प्रयासमा रहेको बताइन्छ। कार्की नेतृत्वको सरकारका मन्त्री भक्तिप्रसाद सिटौलासँग त्यसबारे प्रतिक्रिया लिन खोज्दा सम्पर्क हुन सकेन। अहिले देखिएको राजनीतिक समीकरणमा कुनै हेरफेर नभएमा बहुमतको सरकार नबन्ने र त्यसपछि सबैभन्दा ठूलो दलको हैसियतले बन्ने एमालेको सरकारले पनि विश्वासको मत पाउन नसक्ने देखिन्छ। थापा कोशी प्रदेशका पाचौँ मुख्यमन्त्री बनेका थिए। सर्वोच्च अदालतको आदेशबमोजिम कोशीका प्रदेश प्रमुख परशुराम खापुङले मुख्यमन्त्रीका लागि मङ्गलवार साउन १६ गते अपराह्न ५ बजे भित्र दाबी पेस गर्न आह्वान गरेका छन्।  उनले संविधानको धारा १६८ को उपधारा (२) बमोजिम कोशी प्रदेशसभामा प्रतिनिधित्व गर्ने दुई वा दुईभन्दा बढी दलको समर्थनमा बहुमत प्राप्त गर्न सक्ने प्रदेशसभा सदस्यलाई मुख्यमन्त्री बन्न तथा प्रदेश सरकार गठन गर्न दाबी पेस गर्न भनेका हुन्।  कोशी प्रदेश सरकारमा कुनै पनि एक दलको बहुमत नरहेकाले त्यहाँ नेपालको संविधानको धारा १६८ (२) बमोजिम 'प्रदेशसभामा प्रतिनिधित्व गर्ने दुई वा दुईभन्दा बढी दलहरूको समर्थनमा बहुमत प्राप्त गर्न सक्ने प्रदेशसभाको सदस्यलाई प्रदेश प्रमुखले मुख्यमन्त्री नियुक्त गर्ने"" व्यवस्था आकर्षित हुन्छ। त्यसअनुसार सरकार गठन हुन नसकेमा वा त्यसरी गठित सरकारले धारा १६८ (४) बमोजिम विश्वासको मत प्राप्त गर्न नसकेमा धारा १६८ (३) बमोजिम सरकार गठनको बाटो खुल्ने छ। उक्त धारामा ""प्रदेश प्रमुखले प्रदेश सभामा सबैभन्दा बढी सदस्यहरू भएको संसदीय दलको नेतालाई मुख्यमन्त्री नियुक्त गर्ने"" व्यवस्था छ। कोशी प्रदेशमा एमाले ४० सांसदसहित सबैभन्दा ठूलो दलको हैसियतमा छ। त्रियानब्बे-सदस्यीय प्रदेशसभामा कांग्रेससँग २९ माओवादी केन्द्रसँग १३ राष्ट्रिय प्रजातन्त्र पार्टीसँग छ नेकपा (एकीकृत समाजवादी)सँग चार र जनता समाजवादी पार्टी नेपालसँग एक सांसद छन्। कोशी प्रदेश प्रमुख परशुराम खापुङद्वारा प्रदेशको मुख्यमन्त्रीका लागि मङ्गलवार साउन १६ गते अपराह्न ५ बजे भित्र दाबी पेस गर्न आह्वान  सर्वोच्च अदालतद्वारा कोशी प्रदेशमा उद्धव थापाको मुख्यमन्त्री नियुक्ति 'नेपालको संविधानबमोजिम प्रतिकूल देखिएको' ठहर सात दिनभित्र प्रदेशसभाको बहुमत प्राप्त गर्न सक्ने प्रदेशसभा सदस्यलाई मुख्यमन्त्री पदमा नियुक्त गर्न प्रदेश प्रमुखलाई आदेश  : सर्वोच्च अदालतद्वारा कोशी सरकारको मुद्दा पूर्ण इजलासमा पठाउने आदेश : कोशी सरकालाई दीर्घकालीन असर पर्ने कुनै पनि कार्य नगर्न सर्वोच्च अदालतको आदेश  कांग्रेस नेतृत्वको कोशी सरकारविरुद्ध एमालेद्वारा सर्वोच्च अदालतमा रिट निवेदन : सभामुख समेतको समर्थनमा नेपाली कांग्रेसको नेतृत्वमा सरकार गठन : नेकपा एमालेको नेतृत्वमा रहेको कोशी प्रदेश सरकारले बहुमत गुमायो 2023 बीबीसी। अन्य वेबसाइटका सामग्रीहरूका लागि बीबीसी जिम्मेवार छैन।  "
https://www.bbc.com/nepali/articles/cx7y97p2j0no,"सामान्यतया आफूले अधिकांश समय बिताउने स्थानमा प्रदूषण गर्ने कैयौँ तत्त्व घुमिरहेका छन् भन्ने कुरा धेरै मानिसले बुझेका हुँदैनन्।उदाहरणका लागि हामीले हाम्रो घर विद्यालय र कार्यस्थलहरू सफा र स्वच्छ बनाउन प्रयोग गर्ने धेरै उत्पादनहरूले हावा विषाक्त बनाइरहेका हुन्छन्।  ‘‘ताजा तथा स्वच्छ हावाको गन्ध हुँदैन’’ युनिभर्सिटी अफ एल्बर्टास्थित पेडियाट्रिक पल्मोनरी विशेषज्ञ एन हिक्सले भनिन्। ‘‘यदि तपाईँले गन्ध सुँघ्न सक्नुहुन्छ भने हावामा केही न केही रसायन छ र त्यो तपाईँको नाकसम्म पुगिरहेको छ। त्यसैले यो सबै वायु प्रदूषण हो। चाहे त्यसबाट सुगन्ध आओस् वा दुर्गन्ध।’’ ""घरहरूमा भित्री वायु प्रदूषणको तह व्यापक छ र यो तुलनात्मक रूपमा कम जानकारी बाहिरिएको क्षेत्र हो किनभने मेरो छिमेकीको घरमा मेरो घर भन्दा फरक वायु प्रदूषणको स्तर हुन सक्छ"" डा हिक्स भन्छिन्। घर वा कार्यालय भित्र हुने प्रदूषण सम्बन्धी विषय अत्यन्त जटिल छ र यसको नियमन पनि फितलो छ।  यस्तो प्रदूषण अक्सर व्यक्तिगत नियन्त्रण भन्दा बाहिर हुन्छ। उदाहरणका लागि सवारीसाधनहरूले नाइट्रोजन डाइअक्साइड उत्पन्न गर्छन् भने आर्द्रता र संरचनात्मक समस्याहरूले भवनहरूलाई बिगार गर्न सक्छन्।  उच्च क्षमता भएका हाइ एफिसिएन्सी पार्टिकुलेट एअर (हेपा) फिल्टरहरू भएका 'एयर प्युरिफायर' हरूले भने मद्दत गर्न सक्छन्। तर सुरुवाती लागत अनि त्यसलाई सञ्चालन गर्न आवश्यक पर्ने ऊर्जा भने केही घरपरिवारको पहुँच भन्दा बाहिर जान सक्छ। सस्तो पर्ने हुँदा पनि हावा सफा गर्नका लागि गमलामा रोप्न सकिने बिरुवाबारे सोच्नु आकर्षक मानिन्छ। बोट बिरुवाहरूले कार्बन डाइअक्साइड र अन्य प्रदूषण ग्रहण गर्छन् जुन केही हदसम्म बिरुवाहरूले खपत गर्छन् र बाँकी निष्क्रिय पारि दिन्छन्।   यहाँ विशेष गरी महत्त्वपूर्ण सूक्ष्म जीवहरूको समुदाय र बिरूवा उमार्ने माध्यम (जस्तै माटो वा कम्पोस्ट) हो जसले धेरै अध्ययनहरूका अनुसार बिरुवाले भन्दा बढी प्रदूषकहरू सोस्छन्। सन् १९८९मा नासाले गरेको एउटा प्रभावशाली अध्ययनका अनुसार बिरुवाहरूले हावाबाट फर्मलडिहाइड यौगिक र अन्य भोलाटाइल अर्ग्यानिक कम्पाउन्ड (भीओसी) हटाउन सक्छन्। तर त्यो अध्ययन वास्तविक-विश्व परिस्थितिहरूको लागि उपयुक्त थिएन।  साँच्चै घरहरूबाट अर्थपूर्ण रूपमा भीओसीहरू घटाउन ‘‘घर भित्रको वन’’ आवश्यक पर्ने छ। ‘‘भिओसी र अन्य ग्यासहरू हटाउने कुराको अर्थपूर्ण रूपमा प्रभाव मापन गर्नका लागि राम्रोसँग प्रकाश पर्ने स्थानमा निकै धेरै मात्रामा बोट बिरुवाको आवश्यकता पर्छ’’ रोयल होर्टीकल्चर सोसाइटीका प्रमुख वैज्ञानिक तथा युनिभर्सिटी अफ रेडिङकी मुख्य अध्येयता तियाना  ब्लानुसाले भनिन्। त्यसै गरी कार्बन डाइअक्साइडको लागि ""तपाईँलाई कोठाको आकारका आधारमा मापनयोग्य प्रभावहरू हुनको लागि धेरै ठूलो सङ्ख्यामा बिरुवाहरू चाहिन्छ।"" त्यसो भए के घरभित्र राखिने बिरुवाहरूको  सङ्ख्या वृद्धि गर्नु यसको उत्तर हो त? तियाना ब्लानुसा लगायतका केही खोजकर्ताहरूले एउटा एउटा गमलामा बोट बिरुवा रोप्नुको साटो भित्तामा टाँसिएर सर्ने बिरुवाहरू सघन रूपमा लगाएर परीक्षण थालेका छन् जसले अझ प्रभावकारी रूपमा हावा प्रशोधन गर्न सक्छ। यद्यपि त्यसता लिभिङ ग्रीन वाल भनिने  सजीव हरियो भित्ता भनिने प्रविधि जडान गर्न र व्यवस्थापन गर्न महँगो छ।  सन् २०१५मा भवन निर्माण गर्ने कम्पनी कुन्डल हालको लन्डनस्थित कार्यालय सर्दा उनीहरूले बैठक गर्ने एउटा कोठा बोट बिरुवाले भरिएको थियो। त्यसको नाम ग्रिन ल्याब थियो। त्यस्को लक्ष्य कोठा भित्रको वायुको गुणस्तरमा बोट बिरुवाको प्रभावको निगरानी गर्नु थियो। तर ती सबै बोट बिरुवाको हेरचाह गर्नु चुनौतीपूर्ण थियो। यसले के कुरा पनि स्पष्ट पार्‍यो भने बिरुवाहरूले ‘मेकानिकल भेन्टिलेसन’ र हावा प्रशोधन गर्ने प्रणाली जस्तै प्रभाव पारिरहेका थिएनन्। कोठाका कुनामा अहिले केही ठूला बिरुवाहरू राखिएका छन् भने भित्तामा चारपाटे आकारमा संरक्षित रेनडियर मोस भनिने एक प्रकारको झ्याउ । त्यसता स्पन्जी मोस हेर्दा र छुँदा आकर्षक हुने भए पनि त्यसमा प्रदूषक सोस्ने क्षमता भने हुँदैन। कविता कुमारी  वायुको गुणस्तर सुधार गर्ने विषय बारे ग्राहकहरूले प्रश्न गर्दा कुन्डलको लन्डनस्थित कार्यालयकी एशोसिएट डिरेक्टर कविता कुमारी बोट बिरुवाका फाइदा र सीमाबारे सुझाव दिन्छिन्। केही हदसम्म भीओसी कम गरेर अक्सिजन उत्पादन गर्ने र तुलनात्मक रूपमा कम हेरचाहको आवश्यकता पर्ने बोट बिरुवा उनले ग्राहकहरूलाई सिफारिस गर्छिन्। यद्यपि त्यस्तो गर्नुको प्रभाव भने सामान्य रहने उनी स्विकार्छिन्। तुलनात्मक रूपमा धेरै फाइदा हुने बिरुवा मध्य एक 'स्नेक प्लान्ट' हो। अधिकांश बिरुवाहरूले कार्बन डाइअक्साइड लिएर दिनको समयमा अक्सिजन प्रवाह गर्ने भए पनि स्नेक प्लान्टले रातको समयमा समेत अक्सिजन प्रवाह गर्न सक्ने कुमारी बताउँछिन्। उनका अनुसार धेरै घरहरू भएका स्थानमा झ्याल खोल्दैमा प्रदूषक बाहिरिँदैन। बरु बाहिरको प्रदूषण गर्ने कैयौँ तत्त्व भित्र छिर्न सक्छ। 2023 बीबीसी। अन्य वेबसाइटका सामग्रीहरूका लागि बीबीसी जिम्मेवार छैन।  "
