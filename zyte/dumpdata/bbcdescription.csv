description
राष्ट्रपति चुनावको उम्मेदवारका रूपमा नेपाली कांग्रेसले रामचन्द्र पौडेल र नेकपा एमालेले सुवासचन्द्र नेम्वाङको नाम औपचारिक रूपमा प्रस्तुत गरेका छन्।
"एक नाबालिगलाई जबरजस्ती करणी गरेको अभियोगमा मुद्दा खेपिरहेका क्रिकेट खेलाडी सन्दीप लामिछानेलाई यूएईमा हुने खेलमा सहभागी हुन जान अनुमति मागिएको निवेदन र महान्यायाधिवक्ताको कार्यालयको निवेदन सँगै राखेर आइतवार पेस गर्न सर्वोच्च अदालतले आदेश दिएको छ।

शुक्रवार न्यायाधीश ईश्वरप्रसाद खतिवडाको एकल इजलासले उक्त आदेश दिएको हो।

यूएईमा आगामी साताबाट सुरु हुने आईसीसी विश्वकप लीग-२ शृङ्खलामा खेल्न विदेशयात्राको अनुमति माग गर्दै अदालतमा निवेदन प्रस्तुत गरिएको थियो।

सर्वोच्च अदालतका प्रवक्ता विमल पौडेलले बीबीसीसँग भने, “आइतवार दुईवटै निवेदनसँगै राखेर पेस गर्नु भन्ने आदेश भएको छ।”

लामिछानेलाई सर्तसहित रिहा गर्ने पाटन अदालतको आदेशलाई चुनौती दिँदै महान्यायाधिवक्ताको कार्यालयबाट सर्वोच्च अदालतमा दायर गरिएको निवेदन शुक्रवार हेर्न नभ्याइनेमा राखिएको थियो।

सन्दीप लामिछाने: काठमाण्डू जिल्ला अदालतमा मुद्दा दर्ता, '१० देखि १२ वर्षको कैद सजाय माग'

उक्त मुद्दाको सुनुवाइ न्यायाधीश प्रकाशकुमार ढुङ्गाना र हरिप्रसाद फुयालको संयुक्त इजलासमा हुने कार्यसूची थियो।

अदालतको आदेशकै कारण नेपाल क्रिकेट सङ्घले उनलाई यूएई शृङ्खलाका लागि राष्ट्रिय टोलीमा लामिछानेको समावेश गरेको छैन। टोली शनिवार यूएई जाने योजनामा छ।

यूएईमा नेपाल, यूएई र पपुवा न्यूगिनी सम्मिलित शृङ्खला यही फागुन १५ सोमवार बाट सुरु हुनेछ।

क्रिकेटर लामिछानेले एक दिनअगाडि मात्र आफू यूएईमा हुने शृङ्खलामा सहभागी हुन पाऊँ भन्दै निवेदन दिएका थिए।

राष्ट्रिय क्रिकेट टोलीका कप्तान रहेका बेला एक नाबालिगलाई बलात्कार गरेको अभियोग लागेका लामिछानेलाई प्रहरीले हिरासतमा राखेर अनुसन्धान थालेको थियो।

तर गत पुस २८ गते पाटन उच्च अदालतले २० लाख रुपैयाँ धरौटी लिई उनलाई तारेखमा रिहा गरिदिएको थियो।

न्यायाधीशहरू ध्रुवराज नन्द र रमेश ढकालको इजलासले उनलाई तारेखमा छोड्ने आदेश दिँदा उल्लेख गरिएका थुप्रै बुँदाहरूमध्ये एउटामा लामिछानेलाई मुद्दाको छिनोफानो नभएसम्म विदेश जान रोक लगाइएको थियो।

लामिछाने उक्त प्रतिबन्धात्मक बुँदा हटाउन माग गर्दै सर्वोच्च अदालतमा पुगेका हुन्।

लामिछानेलाई विदेश जाने मात्र नभएर काठमाण्डू उपत्यका छाड्नुपरेको खण्डमा समेत काठमान्डू छोड्ने र फर्केर आउने मिति खुलाएर जिल्ला प्रहरी परिसरमा लिखित जानकारी दिनुपर्ने आदेश दिइएको थियो।

अर्को सुनुवाइ हेर्दाहेर्दैमा

सन्दीप लामिछानेमाथि लागेको मुद्दाको अर्को सुनुवाइ पनि शुक्रवार नै थियो।

लामिछाने रिहा भएपछि नेपाल क्रिकेट सङ्घले उनलाई राष्ट्रिय क्रिकेट टोलीमा समावेश गरेको थियो।

काठमाण्डूमा आयोजित आईसीसी विश्वकप लीग-२ खेलेका उनले १३ विकेट लिँदै उत्कृष्ट प्रदर्शन गरेका थिए।

तर महान्यायाधिवक्ताको कार्यालयले लामिछानेलाई पुनः थुनामा राखेर मुद्दा प्रक्रिया अगाडि बढाउनुपर्ने भन्दै पाटन उच्च अदालतमा पुनरावेदन दायर गरेको थियो।

शुक्रवार तोकिएको उक्त मुद्दा न्यायाधीशद्वय प्रकाशकुमार ढुङ्गाना र हरि फुयालको संयुक्त इजलासले हेर्न भ्याएन।

यसअघि नेपाल क्रिकेट सङ्घ (क्यान)ले लामिछानेलाई यूएईमा हुने खेलहरूमा सहभागी गराउने पहल अघि बढाएका विवरण आएका थिए।

हाल अङ्कतालिकामा छैटौँ स्थानमा रहेको नेपालले विश्वकप लीग-२ का आठवटा खेल खेल्न बाँकी नै छ।

नेपालले यूएईमा आफ्नो पहिलो खेल आगामी सोमबार पपुवा न्यूगिनीसँग खेल्दैछ।

नेपाली क्रिकेट टोलीको एकदिवसीय मान्यता कायम राख्न उक्त प्रतिस्पर्धाका बाँकी खेलहरूमा जित हासिल गर्नु नेपालका लागि महत्त्वपूर्ण रहेको ठानिएको छ।

घटना के हो

प्रहरीका अनुसार पीडित भनिएकी किशोरी १७ वर्षकी छन् र उनले आफन्तको सहयोगमा गत भदौ २१ गते काठमाण्डूको गौशाला प्रहरी कार्यालयमा उजुरी दिएकी थिइन्।

जिल्ला अदालतले लामिछानेविरुद्ध पक्राउ पुर्जी जारी गरेपछि गत भदौ २३ गते नेपाल क्रिकेट सङ्घको कार्य सम्पादन समितिले उनलाई राष्ट्रिय क्रिकेट टोलीबाट निलम्बन गरेको थियो।

नेपालमा उजुरी दर्ता हुँदा उनी क्यारिबीअन लीग खेल्न जमैकामा थिए।

आरोपहरू सार्वजनिक भएपछि उक्त लीगलाई बीचमै छाडेर केही समय सम्पर्कविहीन भएका लामिछाने त्यसको केही समयपछि नेपाल फर्केका थिए।

प्रहरीले सन्दीप लामिछाने निर्धारित समयभित्र नेपाल नआएपछि उनी विरुद्ध इन्टरपोलमार्फत् सूचना पनि जारी गरेको थियो।

त्यसपछि सन्दीपले पहिलो पटक फेसबुक स्टेटस लेख्दै आफूलाई फसाइएको र त्यसविरुद्ध कानुनी लडाइँ लड्ने जनाएका थिए।"
"गत ज्यानुअरी महिनामा एक भारतीय युवक एउटी पाकिस्तानी युवतीलाई गैरकानुनी रूपमा भारत प्रवेश गर्न र नक्कली परिचयपत्र बनाउन सहयोग गरेको आरोपमा पक्राउ परे।

ती युवती उनकी श्रीमती हुन्।

भारतका २१ वर्षीय मुलायम सिंह यादव र पाकिस्तानकी १९ वर्षीया इकरा जीवानीको सन् २०२० ताका कोभिड महामारी फैलिएका बेला अनलाइन लुडो खेल्ने क्रममा चिनजान भएको थियो।

पछि उनीहरू प्रेममा परे। सँगै बस्न आफूहरूलाई कठिन हुनेछ भन्ने दुवै जनालाई थाहा थियो।

नेपालमा विवाह

गत सेप्टेम्बर महिनामा मुलायम र इकराले नेपालमा भेट गरे। नेपालमै उनीहरूले बिहे पनि गरे।

त्यसपछि उनीहरू कर्नाटक राज्यको राजधानी ब्याङ्लोर गए अनि त्यहीँ बस्न थाले।

तर ज्यानुअरीमा उनीहरूको खुसीमा वज्रपात भयो।

गैरकानुनी रूपमा भारत प्रवेश गरेको भन्दै जीवानीलाई हिरासतमा लिइयो। यादव पनि पक्राउ परे। उनलाई जालसाजी गरेको र आवश्यक कागजपत्रबिनै विदेशी नागरिकलाई आश्रय दिएको अभियोग लगाइयो।

जीवानीलाई गत साता भारतबाट निष्काशन गरेर पाकिस्तान पठाइएको छ। यादव ब्याङ्लोरको एउटा जेलमा छन्।

'छोरा र बुहारी घर फर्कून्'

मुलायम सिंह यादवको परिवार उत्तर प्रदेशमा बस्छ। परिवारजनहरू उनी पक्राउ परेपछि आत्तिएका छन्। उनीहरू भन्छन् - यो त त्यो जोडीको प्रेमकथा मात्र हो।﻿

उनका भाइ जीतलालका अनुसार परिवारले छोरा मुलायम र बुहारी इकरा घर फर्कून् भन्ने चाहेको छ।

""हामी पाकिस्तान र भारतबीचको अवस्था बुझ्छौँ तर उनीहरूले गरेको भनेको प्रेम मात्र हो।""

“गैरकानुनी रूपमा भारत प्रवेश गरेको र जाली कागजपत्र बनाएको कुराबाहेक यो एउटा प्रेमकथाजस्तो मात्र देखिन्छ,” ब्याङ्लोरस्थित एक वरिष्ठ प्रहरी अधिकारीले नाम उल्लेख नगर्ने सर्तमा भने।

यादवकी आमा शान्ति देवीले दुवै देशका सरकारले यो जोडीको पुनर्मिलन गराउन सहयोग गर्न सक्ने आशा राखेकी छन्।

“उनी मुस्लिम वा पाकिस्तानी जे भए नि हामीलाई कुनै समस्या छैन। उनी हाम्री बुहारी हुन्। उनको हामी राम्रो रेखदेख गर्नेछौँ।""

लकडाउनका बेला पलायो प्रेम

यादव ब्याङ्लोरस्थित एक आईटी कम्पनीका लागि सुरक्षागार्डका रूपमा काम गर्थे। जीवानी पाकिस्तानको हैदराबाद सहरमा विद्यार्थी थिइन्।

अनलाइन भेट भएपछि उनीहरूले ""लङ-डिस्टेन्स"" सम्बन्ध बनाए। तर जीवानीलाई घरबाट चाँडै बिहे गर्ने दबाव परेको थियो।

यादवको सुझावअनुसार उनी पाकिस्तानबाट दुबई हुँदै नेपाल आइन्।

प्रहरीका अनुसार उनीहरू दुई जनाले हिन्दू परम्पराअनुसार नेपालको एउटा मन्दिरमा बिहे गरेका थिए।

कसरी फेला पार्‍यो प्रहरीले?

प्रहरीका अनुसार यादव प्रत्येक दिन काम गर्न बाहिर जान्थे र जीवानी घरमै बस्ने गर्थिन्।

उनी आफ्नी आमालाई ह्वाट्स्यापमा फोन गरिरहन्थिन्। त्यसकै आधारमा प्रहरी उनी भए ठाउँ पुग्यो।

ब्याङ्लोरका प्रहरी अधिकारीहरूका अनुसार उनीहरू गत महिना उच्च सतर्कतामा थिए। दुईवटा ठूला अन्तर्राष्ट्रिय कार्यक्रम - एअरो इन्डिया एअर शो र जी२० अर्थमन्त्रीहरूको बैठक - फेब्रुअरीमा हुने तय भइसकेको थियो।

थप अनुसन्धानपछि जीवानीलाई गैरकानुनी रूपमा भारत प्रवेश गरेकोमा पक्राउ गरियो र फरेनर्स रिजन रजिस्ट्रेशन अफिसमा ज्यानुअरी २० का दिन बुझाइयो। त्यसपछि फेब्रुअरीमा उनलाई पाकिस्तान फिर्ता पठाइयो।

""अहिलेसम्म उनलाई गैरकानुनी रूपमा भारत प्रवेश गरेकोबाहेक अरू कुनै आरोप लगाइएको छैन,"" ब्याङ्लोरको ह्वाइटफील्ड डिस्ट्रिक्टका डेप्यूटी प्रहरी कमिश्नर एस गिरीशले बीबीसीलाई बताए।

""तर अनुसन्धान जारी छ""।

बीबीसीले जीवानी वा उनको पाकिस्तानस्थित परिवारसँग प्रतिक्रिया लिन सकेको छैन।"
"नेकपा एमाले लगायतको समर्थनमा प्रधानमन्त्री बनेका नेकपा माओवादी केन्द्रका अध्यक्ष प्रचण्डले विपक्षमा रहेका नेपाली कांग्रेस र नेकपा एकीकृत समाजवादी सहितको बैठक आयोजना गरे।

राष्ट्रपतिमा राष्ट्रिय सहमति गर्नुपर्ने अडान लिएका प्रचण्डले बैठकमा माधवकुमार नेपाललाई राष्ट्रपतिमा प्रस्ताव गरेको समाजवादीका नेता प्रकाश ज्वालाले जानकारी दिए।

तर नेता ज्वालाका अनुसार जनता समाजवादी दल (जसपा) समेत सहभागी चार दलको बैठकमा पुरानो गठबन्धन बिउँताउने सहमति भएको छ, “राष्ट्रपतिमा कुरा टुङ्गिएको छैन, जे होस् सँगसँगै जाने सहमति भयो।”

जसअनुसार कांग्रेस, माओवादी, एकीकृत समाजवादी, जसपा समेतको पुरानो गठबन्धन बन्ने छ।

रामचन्द्र पौडेल राष्ट्रपति?

‘संसद्‌मा रहेको उपस्थितिका आधारमा शक्ति बाँडफाँट’ हुने बैठकमा सहभागी लोसपा नेता राजेन्द्र श्रेष्ठको विश्वास छ।

उनको भनाइले कांग्रेसलाई राष्ट्रपति दिने गरी सहमति हुने सङ्केत दिन्छ। कांग्रेस नेताहरूका अनुसार त्यसले औपचारिक रूप लिएमा शनिवार बस्ने बैठकले रामचन्द्र पौडेललाई उम्मेदवार बनाउने छ।

एमाले अध्यक्ष ओलीले नेता नेपाललाई राष्ट्रपतिमा अघि सार्न तयार रहेको खबरपछि एकीकृत समाजवादी पनि अग्रसर भएको हो।

अब उनलाई आलोपालो गर्दै एक वर्ष प्रधानमन्त्री बनाउन सकिने सहमति हुने विकल्पबारे पनि छलफल भइरहेको बताइन्छ।

तर नेता श्रेष्ठका भनाइमा त्यसबारे विस्तृत छलफल भइसकेको छैन। नेताहरूले हाललाई राष्ट्रपतिमै केन्द्रित भएको बताएका छन्।

एमाले अध्यक्ष ओलीसँग कुरा गर्नुअघि प्रचण्डले एमालेलाई मान्य हुने गरी कांग्रेस बाहेकको राष्ट्रपति बनाउन खोजेको सन्देश दिएका छन्।

एमालेलाई सरकारबाट धकेल्ने उद्देश्य?

तर नेपाललाई कांग्रेसले स्वीकार नगरेपछि अब प्रचण्डले एमालेको साथ खोज्ने प्रयास अन्तिमसम्म गर्ने ठानिएको छ।

माओवादी नेता हरिबोल गजुरेलका अनुसार यसअघिको भेटमै प्रचण्डले कांग्रेसलाई राष्ट्रपति दिएर आफूहरूबीच आलोपालो सरकार चलाउने प्रस्ताव राखिसकेका छन्।

पुरानो गठबन्धनको बैठकमा सरकारबारे आलोपालोको औपचारिक निर्णय नगरी प्रचण्डले एमालेका निम्ति त्यही विकल्प अन्तिमसम्म खुला राख्ने ठानिएको छ। त्यो स्वीकार गरेमा एमाले सरकारमा रहिरहने बाटो खुल्ने छ।

तर एमालेका निम्ति ‘प्रचण्डले सहमति तोड्दाको पीडा पचाएर राष्ट्रपतिमा कांग्रेसलाई समर्थन गर्न राजनीतिक र नैतिक अप्ठेरो पर्ने’ एक थरी ठान्छन्।

‘गृह मन्त्रालय नदिएर राष्ट्रिय स्वतन्त्र पार्टीलाई सरकार छाड्न बाध्य पारे जस्तै राष्ट्रपति नदिएर अपमानित गर्दै एमालेलाई पनि त्यही अवस्थामा धकेल्ने’ प्रधानमन्त्री प्रचण्डको उद्देश्य रहेको उनीहरूको विश्लेषण पाइन्छ।

एमालेको समर्थन लिएर अचानक प्रधानमन्त्री बनेका र राष्ट्रिय सहमतिको अडान लिएका प्रचण्डसमेत संलग्न बैठकबाट ‘पुरानो गठबन्धन बिउँताउने सहमति’ बाहिर आउनुले पनि त्यो विश्लेषणलाई थप बल दिएको देखिन्छ।

अब एमालेसँग विकल्प छ?

एमालेबाहेकका दलहरूबीच भइरहेका बैठकहरूका सम्बन्धमा नेकपा एमालेका नेता पृथ्वी सुब्बा गुरुङले वर्तमान सत्ता गठबन्धन टुट्न पनि सक्ने सम्भावना देखिएको टिप्पणी गरे।

तर राष्ट्रपतिमा माओवादीले कांग्रेसलाई सघाए पनि एमाले सरकारमा रहिरहन्छ वा रहँदैन भन्नेबारे कुनै छलफल नभएको बताए।

उनले भने, “भोलि (शनिवार) बस्ने बैठकले त्यसबारे निर्णय गर्न सक्छ।”

कांग्रेससँगको समीकरण बन्न नदिन राष्ट्रपतिमा नेता नेपाललाई अघि सार्ने एमाले अस्त्र करिब निष्प्रभावी बनेको देखिएको छ। अब पनि अर्को अस्त्र बाँकी छ?

कतिपयले एमाले र नेकपा माओवादी केन्द्रबीच एकीकरणपछि बनेको नेकपा बिउँताउने प्रस्ताव स्वीकार गरेमा बहसले फेरि नयाँ मोड लिन सक्ने ठानेका छन्।

कतिपय एमाले नेताहरू त्यसो गरेर भए पनि गठबन्धन जोगाउनु पर्ने पक्षमा देखिन्छन्। त्यो सम्भावना स्वयम् ओली र प्रचण्डको रुचिमा निर्भर हुने ठानिन्छ।

तर ओलीले पत्रकारहरूसँग भनेका छन्, “भोलि मनोनयन हुन्छ, एमालेको (उम्मेदवार) हुन्छ भन्ने त हामीले पुस १० गते नै टुङ्गो लगाएर बसेका छौँ। अरू घटनाक्रम थाहा छैन।”"
"संसद्‌मा प्रतिनिधित्व गर्ने आठ राजनीतिक दलको बालुवाटारमा बसेको बैठकले राष्ट्रपतिको निर्वाचनमा नेपाली कांग्रेसका उम्मेदवारलाई समर्थन गर्ने सहमति जुटेको एक नेताले बताएका छन्।

नेपाली कांग्रेस र एकीकृत समाजवादी दलले उक्त पदका लागि आकाङ्क्षा व्यक्त गर्दै आएको विवरण आइरहँदा अन्ततः कांग्रेसलाई समर्थन गर्न माओवादी केन्द्रसहितका आठ दल सहमत भएको नेकपा एकीकृत समाजवादी नेता प्रकाश ज्वालाले बीबीसीलाई बताए।

''राष्ट्रपतिका सन्दर्भमा आठ दलको उपस्थितिमा नेपाली कांग्रेसलाई समर्थन गर्ने प्रस्ताव आएको थियो। त्यसमा साझा उम्मेदवारका रूपमा सहयोग गर्ने टुङ्गो लाग्यो,'' ज्वालाले भने।

लिखित निर्णय नभएको भए पनि समझदारी बनेको उनले जानकारी दिए।

केपी ओलीसँग छ अझै कुनै अस्त्र बाँकी

कांग्रेस र माओवादी मिलेर ‍पुरानो गठबन्धन बिउँताए के राजनीतिक स्थिरता होला

कांग्रेसका तर्फबाट राष्ट्रपतिको उम्मेदवार कसलाई बनाउने भन्नेबारे टुङ्गो लाग्न‌ बाँकी भएको कांग्रेसका प्रवक्ता प्रकाशशरण महतले बताएका छन्।

‘‘भोलि बिहान कार्य सम्पादन समितिको बैठक पार्टी कार्यालयमा छ। त्यही निर्णय हुन्छ। अहिले नै सम्भावित (नाम) भन्नु उपयुक्त हुँदैन,’’ उनले भने।

शुक्रवार साँझको बैठकमा उपराष्ट्रपतिको उम्मेदवारबारे छलफल नभएको बुझिएको छ।

राष्ट्रपतिमा कांग्रेसलाई सत्तारूढ दलहरू माओवादी केन्द्र, जनता समाजवादी पार्टी, जनमत पार्टी र नागरिक उन्मुक्ति पार्टीले सघाउने भएका छन्।

त्यस्तै विपक्षमा रहेका नेकपा एकीकृत समाजवादी पार्टी, लोकतान्त्रिक समाजवादी पार्टी र राष्ट्रिय जनमोर्चाले पनि साथ दिएका छन्।

राजनीतिक दलहरूले शनिवार राष्ट्रपतिका लागि उम्मेदवारी दर्ता गर्नुपर्ने गरी निर्वाचन आयोगले तालिका सार्वजनिक गरेको छ।

बालुवाटारमा शुक्रवार बिहान कांग्रेस, माओवादी केन्द्र, एकीकृत समाजवादी र जसपाका शीर्ष नेताहरूबीच बैठक चलेको थियो।

तर उक्त बैठकमा नेपाली कांग्रेसले आफ्नो दलले राष्ट्रपति पाउनुपर्ने अडान कायमै राखेपछि त्यसबारे साँझ छलफल गर्ने बताइएको थियो।

राष्ट्रपतिको उम्मेदवारमा राष्ट्रिय सहमति आवश्यक रहेको भन्दै नेकपा एमालेलाई समर्थन गर्न माओवादी केन्द्रका अध्यक्ष पुष्पकमल दाहाल प्रचण्ड हच्किएपछि एमालेले पनि एकीकृत समाजवादीका नेता नेपाललाई अघि सार्न खोजेको बताइएको थियो।

त्यसै सिलसिलामा शुक्रवार दिउँसो प्रचण्ड र एमाले अध्यक्ष केपी शर्मा ओलीबीच झन्डै दुई घण्टा बैठक भएको थियो।"
"नेपाली कांग्रेस र नेकपा एमाले दुवैले फागुन २५ गते हुन लागेको राष्ट्रपति चुनावका लागि आफ्ना उम्मेदवारहरू छनौट गरेका छन्।

कांग्रेसले पार्टीका वरिष्ठ नेता एवं पूर्व सभामुख रामचन्द्र पौडेललाई उम्मेदवार बनाएको हो।

एमालेले चाहिँ संविधानसभाका पूर्व अध्यक्ष समेत रहेका पार्टी उपाध्यक्ष सुवासचन्द्र नेम्वाङलाई उम्मेदवार बनाउने निर्णय गरेको छ।

कांग्रेसका उम्मेदवारलाई समर्थन गर्ने निर्णय माओवादी सहितका दलहरूले गरेपछि वर्तमान गठबन्धन भत्कने अवस्था देखिएको छ।

तर एमालेका एक जना नेताले राष्ट्रपति चुनावको मतदानको दिनसम्म विगतको सहमति कार्यान्वयन हुने कुरा आफूहरूले अपेक्षा गरेको बताएका छन्।

राष्ट्रपति उम्मेदवारको मनोनयन आज, सत्ता गठबन्धनको भविष्यमा 'सङ्कट'
राष्ट्रपति बन्न माधव नेपालको दौडधुप, कांग्रेसले के जबाफ दियो

सरकारको नेतृत्व गरिरहेको नेकपा माओवादी केन्द्रसहितका दलले शुक्रवार कांग्रेसका उम्मेदवारलाई राष्ट्रपतिमा समर्थन गर्ने निर्णय लिएका थिए।

समाचार विवरणहरूमा माओवादी केन्द्रका अध्यक्ष प्रचण्ड, नेकपा एकीकृत समाजवादीका अध्यक्ष माधवकुमार नेपाल र कांग्रेस सभापति शेरबहादुर देउवाबीच आलोपालो सरकारको नेतृत्व गर्ने समझदारीसहित उक्त निर्णय भएको जनाइएको छ।

ती तीन दलबाहेक जनता समाजवादी पार्टी, जनमत पार्टी, लोकतान्त्रिक समाजवादी पार्टी, नागरिक उन्मुक्ति पार्टी सहितका नेताहरूले पनि राष्ट्रपतिमा कांग्रेसलाई समर्थन गर्ने प्रतिवद्धता जनाएको भनिएको छ।

नेपाली कांग्रेसको केन्द्रीय कार्यसम्पादन समितिको बैठकले पूर्व सभामुख समेत रहेका पौडेललाई राष्ट्रपतिको उम्मेदवार बनाउने निर्णय लिएको हो।

कांग्रेसका प्रवक्ता प्रकाशशरण महतले भने, “राष्ट्रपतिको उम्मेदवार रामचन्द्र पौडेल हुनुभएको छ। सर्वसम्मत रूपमा पार्टीले उहाँलाई उम्मेदवारका रूपमा प्रस्तुत गर्ने निर्णय गरेको हो।”

उनले थपे, “पार्टी सभापतिले नै उहाँको नाम प्रस्ताव गर्नुभएको हो। उहाँले वरिष्ठतालाई दृष्टिगत गरेर उम्मेदवार बनाएका छौँ भन्नुभएको छ।”

देउवाले पौडेलको उम्मेदवारीले ‘धेरै नयाँ ढोका खोल्ने अपेक्षा’ गरेको पनि बताएको उनले जानकारी दिए।

बैठकमा कांग्रेस नेता पौडेलेले आफूलाई सबैले समर्थन गरेर उम्मेदवार मनोनयन गरेकोमा धन्यवाद दिएका थिए।

पार्टीको केन्द्रीय कार्यसम्पादन समितिको बैठकपछि कांग्रेसले जारी गरेको विज्ञप्तिमा नेपालको संविधानको रक्षा र सङ्घीय लोकतान्त्रिक गणतन्त्रको सुदृढीकरणका लागि आफ्नो दलद्वारा प्रस्ताव गरिएका उम्मेदवारलाई विजयी गराउन सङ्घीय संसद् र प्रदेशसभाका सदस्यहरूलाई अनुरोध गरिएको छ।

नेकपा एमालेले पनि छान्यो उम्मेदवार

नेकपा एमालेका नेता पृथ्वी सुब्बा गुरुङले दिएको जानकारी अनुसार पार्टीले दलका उपाध्यक्ष रहेका पूर्व सभामुख सुवासचन्द्र नेम्वाङलाई राष्ट्रपतिको उम्मेदवार बनाउने निर्णय गरेको छ।

उनले भने, “कांग्रेसको आफ्नै उम्मेदवार भएकाले नेपाली कांग्रेसबाहेक अरू सम्पूर्ण दललाई सहयोगका लागि आजै पत्राचार गर्ने निर्णय भएको छ।”

उनले २५ गते राष्ट्रपति चुनाव भएकाले त्यो दिनसम्म पुस १० गतेकै सहमति अनुसार अघि बढ्ने पनि निर्णय भएको बताए। त्यतिखेर एमालेले प्रधानमन्त्रीमा प्रचण्डलाई प्रधानमन्त्रीमा समर्थन गर्ने गरी सत्ता साझेदारी गर्ने निर्णय गरेको थियो।

उनका अनुसार उक्त दिनसम्म गठबन्धनबाट एमाले अलग हुने छैन।

राप्रपाद्वारा सरकारबाट बाहिरिने निर्णय

यसैबीच प्रचण्ड नेतृत्वको सरकारका सहभागी रहेको राष्ट्रिय प्रजातन्त्र पार्टीले सरकारलाई दिएको समर्थन फिर्ता लिने निर्णय गरेको छ।

वर्तमान सत्ता सहकार्यमा आकस्मिक परिवर्तन भई देश पुन: सत्ता केन्द्रित अस्थिरतामा धकेलिएको भन्दै उक्त निर्णय लिएको राप्रपाले जनाएको छ।"
"टर्की र सिरियामा फेब्रुअरी ६ मा विनाशकारी भूकम्प आएपछि ट्विटरमा उक्त विपत्तिबारे अनेकौँ चर्चा भएका छन् अनि तस्बिर र भिडिओहरू प्रेषित भएका छन्। म्याग्निट्यूड ७.८ को उक्त भूकम्प र त्यसपछि आएका शक्तिशाली परकम्पका कारण भवनहरू भत्किँदा दुई देशमा गरेर ४४,००० जनाभन्दा बढी मानिसको ज्यान गएको छ।

उक्त भूकम्प अमेरिकाका कारण उत्पन्न भएको दाबी गरिएका लाखौँ पोस्टहरू सामाजिक सञ्जालमा देखा परेका छन्। धेरै चर्चित अर्थात् सामाजिक सञ्जालको भाषामा 'भाइरल' भएका केही सामग्रीमा अमेरिकाको अलास्का राज्यस्थित एउटा वैज्ञानिक परियोजना 'हार्प'का कारण टर्कीमा भूकम्प उत्पन्न भएको भन्ने मिथ्या दाबी गरिएको छ।

'हार्प' अमेरिकी सेनाको आर्थिक सहयोगमा सुरु भएको हाई-फ्रिक्वन्सी एक्टिभ अरोरल रिसर्च प्रोग्र्याम (एचएएआरपी) को सङ्क्षिप्त रूप हो।

अमेरिकी सेनाले सन् १९९० मा उक्त कार्यक्रम सुरु गरेको हो। सन् २०१४ देखि यूनिभर्सिटी अफ अलास्का फेअरब्याङ्क्सले हार्प सञ्चालन गर्दै आएको छ।

हार्पमा प्रयोग हुने ट्रान्समिटरले पृथ्वीको वायुमण्डल र अन्तरिक्षको मिलन हुने क्षेत्र आयनमण्डलको अध्ययन गर्छ।

हार्पबारे मिथ्या सूचना

टर्कीमा केन्द्रबिन्दु भएर ठूलो भूकम्प गएपछि ट्विटरमा हार्पबारे लेख्ने नौला अकाउन्टहरूको सङ्ख्या ह्वात्तै बढ्यो।

बीबीसीले गरेको अनुसन्धानमा ट्विटरमा साढे पाँच लाख पटकभन्दा बढी हार्प उल्लेख गरिएको पाइयो।

एउटा पोस्टमा यस्तो लेखिएको छः ""टर्कीमा जे भयो....उनीहरूले जीओ-इन्जिनियरिङ मौसम परिवर्तन हार्प प्रयोग गरे!""

अर्का एक जनाले चराहरूको भिडिओ हाल्दै भूकम्प जानुअघि तिनले ""अनौठो व्यवहार देखाएको"" टिप्पणी गरेका छन्। उनको प्रश्न छः के टर्कीमा हार्पबाट आक्रमण भएको हो?

तस्बिर स्रोत, Twitter

मानिसहरूले बादलको तस्बिर राख्दै भूकम्प जानुअघि टर्कीमा त्यस्ता बादलहरू देखा परेका र ती हार्पजनित भएको मिथ्या दाबी गरे।

""हार्प परियोजनास्थलमा भएको अनुसन्धानमूलक उपकरणले प्राकृतिक विपद्हरू उत्पन्न गराउने वा तिनलाई बढाउने काम गर्न सक्दैन,"" हार्पकी कार्यक्रम प्रबन्धक जेसिका म्याथ्यूजले बीबीसीलाई बताइन्।

यूनिभर्सिटी अफ मिशिगनमा जलवायु र अन्तरिक्ष विज्ञानका प्राध्यापक आरोन रिड्ली पनि म्याथ्यूजको भनाइसँग सहमत छन्।

""हार्पले मौसममा प्रभाव पार्न सक्छ भन्ने कुनै वैज्ञानिक प्रमाण छैन,"" उनले भने।

प्राकृतिक विपद् उत्पन्न गराएको आरोप हार्पमाथि लागेको यो पहिलो पटक भने हैन।

""हार्प परियोजना कुनै गोप्य उद्देश्यका लागि सञ्चालित भएको मान्यता राख्नेहरूमाझ वर्षौँदेखि चर्चाको विषय बनेको छ। वैज्ञानिक र विज्ञहरूले मिथ्या भएको स्पष्ट पारेका छन् तर पनि हार्प धेरै प्राकृतिक प्रकोपहरूको कारक भएको चर्चा सधैँ हुँदै आइरहेको छ,"" बीबीसी डिस्इन्फर्मेशन टीमका शायान सेर्दारीजादेले बताए।

के हो हार्प र यसले के गर्छ?

स्थापना गर्दा हार्पको उद्देश्य सैन्य र नागरिक सञ्चार तथा न्याभिगेशन प्रणालीमा आयनमण्डलले कस्तो प्रभाव पार्छ भनेर अनुसन्धान गर्नु थियो।

प्राकृतिक रूपमै उत्पन्न हुने उपद्रवले पृथ्वीबाट प्रसार गरिने रेडिओ सङ्केतमा अवरोध पुर्‍याउन सक्छन्। जीपीएस स्याटलाइट, वाईफाई प्रणाली, अन्तरिक्षयान र रेडिओ सञ्चारजस्ता आधुनिक प्रविधिमा त्यस्तो सङ्केत प्रयोग गरिन्छ।

""आयनमण्डलमा अशान्त प्रक्रियाहरू हुन्छन्...। तिनले रेडिओ तरङ्गहरूलाई सोसिदिन सक्छन् र सञ्चार गर्न सम्भव हुँदैन। आयनमण्डलमा रेडिओ सङ्केतहरू हराउँछन्,"" प्राध्यापक रिड्लीले भने।

त्यस्ता उपद्रवहरूको पूर्वानुमान गर्न सकिँदैन। त्यसैले हार्पमा कार्यरत वैज्ञानिकहरू आयनमण्डलका ससाना खण्डलाई तताउन उच्च आवृत्तिका तरङ्गहरू उत्पन्न गर्ने हाई-फ्रिक्वन्सी रेडिओ ट्रान्समिटर प्रयोग गर्छन्।

त्यसो गर्दा प्रकृतिमा स्वाभाविक रूपमा हुने जस्तै अवस्था बन्छ र वैज्ञानिकहरूले त्यसको अध्ययन गर्न सक्छन्।

जेसिका म्याथ्यूजका अनुसार तर त्यस्तो प्रक्रियाका कारण पृथ्वीमा मौसमी परिघटना हुँदैन।

""मौसमसँग सम्बन्ध भएका वायुमण्डलका दुईवटा तहले हार्पबाट पठाइने रेडिओ तरङ्गहरू सोस्दैनन्,"" उनले भनिन्।

कोर्नेल यूनिभर्सिटीमा पृथ्वी र अन्तरिक्ष विज्ञानका प्राध्यापक डेभिड हाइजल पनि हार्पले पृथ्वीको मौसममा प्रभाव नपार्ने मान्यतासँग सहमत छन्।

""यी कुराहरूको एकअर्कासँग कुनै सम्बन्ध छैन,"" उनले भने।

हार्पलाई पहिला पनि लागेको थियो दोष

""विनाशकारी घटना भएपछि सामाजिक सञ्जालमा आशङ्कायुक्त अवधारणाहरू ह्वात्तै बढ्छन्,"" शायान सेर्दारीजादेले भने।

सन् २०२२ मा बल्गेरियाको कार्लोभो सहरमा बाढी आउँदा सामाजिक सञ्जालमा हार्पका कारण ठूलो वर्षा भएको दाबी गरिएका पोस्टहरू देखा परेका थिए।

हार्पकै कारण सन् २०२१ मा चीनमा विनाशकारी बाढी आएको र टर्कीमा ठूलो डढेलो फैलिएको दाबी गरिएको थियो।

गत वर्ष क्यारिबीअन र संयुक्त राज्य अमेरिकाको दक्षिणपूर्वी भागमा समुद्री आँधी इअन आउँदा पनि त्यसको दोष हार्पलाई लगाउँदै सामाजिक सञ्जालमा टिप्पणी गरिएको थियो।

टर्की र सिरियामा अहिले आएको विनाशकारी भूकम्पपछि हार्पबारे चर्चा फेरि चुलियो र यो सम्भवतः यहीँ टुङ्गिँदैन पनि।"
"पत्रकार: पुरानो गठबन्धन बिउँतिन लागेको हो?

प्रधानमन्त्री प्रचण्ड: हैन, अहिले फाइनल भइसकेको छैन।

नेकपा एकीकृत समाजवादीका अध्यक्ष माधवकुमार नेपालसँगको संवादपछि बिहीवार दिएको उक्त जबाफ नै पुरानो गठबन्धन बिउँताउने विकल्पमा समेत छलफल थालेको प्रचण्डको स्वीकारोक्ति हो।

उनको पार्टी नेकपा माओवादी केन्द्रले राष्ट्रपतिमा राष्ट्रिय सहमति खोज्ने सर्त अघि सारेयता कतिपयले आशङ्का गर्न थालेका थिए, त्यो कांग्रेसलाई राष्ट्रपति दिने बहाना हो।

अर्का थरी नेकपा एमालेका अध्यक्ष केपी शर्मा ओलीले आफ्नो अनुकूलको पात्रलाई राष्ट्रपतिमा अघि नसारून् भन्ने दबाव दिन प्रचण्डले त्यस्तो प्रस्ताव राखेको भन्दै शङ्काको लाभ दिने गरेका छन्।

तर राष्ट्रिय सहमतिको चरण नसकिँदै पुरानो गठबन्धन बिउँताउनेबारे प्रचण्ड आफै छलफलमा लाग्नुले त्यसभित्रको निहित उद्देश्य उदाङ्गो भएको टिप्पणी हुन थालेको छ।

आवरण राष्ट्रिय सहमति: परिणाम अस्थिरता?

प्रचण्डसँगको छलफलपछि एकीकृत समाजवादीका अध्यक्ष नेपालले पत्रकारहरूलाई बताए अनुसार विभिन्न विकल्पमा छलफल भइरहेको छ र राजनीतिलाई ठिक दिशामा लग्ने, संविधान जोगाउने र राष्ट्रिय एकता बचाउने उत्तम विकल्पमा जानुपर्ने उनलाई लागेको छ।

पुरानो गठबन्धन बिउँताएमा थप राजनीतिक अस्थिरता उत्पन्न हुने सङ्केत देखिन्छ।

तर गठबन्धन स्थिर बनाउन पाँच वर्षभित्र तीन जना प्रधानमन्त्री हुने गरी सहमतिको खोजी भइरहेको सन्देश बाहिरिएको छ।

त्यसो भयो भने केन्द्रमा मात्र नभई प्रदेश सरकारहरूमा पनि सत्ता समीकरण फेरिने, आलोपालो गरिने र अस्थिरता सृजना हुने देखिन्छ।

माओवादी केन्द्रका नेता तथा प्रधानमन्त्रीका प्रमुख सल्लाहकार हरिबोल गजुरेल वर्तमान गठबन्धन जोगाउँदै राष्ट्रिय सहमति खोज्नेमै माओवादी अडिग रहेको बताउँदै भन्छन्, “गठबन्धन जोगिएन भने तल प्रदेश सरकारसम्म असर गर्छ र फेरि भद्रगोल हुन्छ, जनताले राम्रो मान्दैनन्।”

ओलीको सङ्केत: सहकार्य अन्त्य?

सरकार बनाउँदा गठबन्धनका अन्य नेताहरूसामु प्रचण्ड र ओलीबीच प्रधानमन्त्रीमा आलोपालो गर्ने र राष्ट्रपति एमालेलाई दिने समझदारी भएको थियो।

माओवादी नेता गजुरेलका अनुसार कांग्रेसले सरकारलाई विश्वासको मत दिएसँगै परिस्थिति फेरिएको तर्कका साथ प्रचण्डले ओलीलाई ‘राष्ट्रपति कांग्रेसलाई दिऊँ र सरकारको नेतृत्व सहमतिअनुसार गरौँ’ भन्ने प्रस्ताव राखिसकेका छन्।

ओली एक कदम पछि हटेर गैर कांग्रेस उम्मेदवारलाई राष्ट्रपति बनाउन रणनीति अनुसार नेता नेपाललाई अघि सार्न तयार भएको समाचारहरू आएका छन्। त्यसो गर्दा वर्तमान सत्ता गठबन्धन नै झन् बलियो हुने देखिन्छ।

एमाले अध्यक्ष ओलीले बिहिवार पत्रकारहरूलाई प्रतिक्रिया दिँदै ‘प्रचण्डले राष्ट्रपतिमा कांग्रेसलाई समर्थन नगर्ने’ विश्वास र ‘गर्न नमिल्ने’ तर्क प्रस्तुत गरे।

तर हिंसा दिवसलाई जनयुद्ध दिवस घोषणा गरेको भन्दै असन्तुष्टि व्यक्त गरेर उनले प्रचण्डसँगको सहकार्य ‘करिब अन्त्यमा पुगेको’ सङ्केत दिएको ठानिएको छ।

एमाले समेतले राष्ट्रपतिमा समर्थन गर्न खोज्दा समेत नेता नेपाल ‘पुरानै गठबन्धन बिउँताउने’ वार्तामा पनि लागेको देखिन्छ।

माधव नेपाल पनि प्रधानमन्त्री?

प्रचण्ड स्वयम्‌ले उनलाई राष्ट्रपतिमा समर्थन गर्न नचाहेको हो वा उनी कार्यकारी भूमिका पाए बरु त्यतै जाने मनस्थितिमा पुगेका हुन्? प्रस्ट छैन।

तर अध्यक्ष नै राष्ट्रपतिमा जाँदा नयाँ दलको भविष्य लथालिङ्ग हुने जोखिमबीच उनलाई पनि एक वर्ष प्रधानमन्त्री दिने विकल्पमा पनि छलफल भइरहेको बताइन्छ।

कांग्रेस नेता रमेश लेखकले अस्थिरता दिने त्यस्तो भागबन्डाबारे थप टिप्पणी गर्न अस्वीकार गर्दै भने, “छलफल त सबै कोणबाट हुनसक्ने नै भयो तर अहिले केही निष्कर्ष निस्किसकेको छैन।”

राष्ट्रपतिका एक आकाङ्क्षी कांग्रेस नेता रामचन्द्र पौडेलले केही अघि बीबीसीसँग कुरा गर्दै नीतिमा निरन्तरता भए प्रधानमन्त्री फेरिँदैमा अस्थिरता नहुने टिप्पणी गरेका थिए। कांग्रेसमा उनीसँगै कृष्णप्रसाद सिटौला पनि अर्का आकाङ्क्षी मानिएका छन्।

संवैधानिक राष्ट्रपतिभन्दा कार्यकारी भूमिकामा जान पाउँदा नेता नेपालको निम्ति प्रधानमन्त्री पनि आकर्षक लाग्नु स्वाभाविक पनि हो। तर त्यसको भरपर्दो सुनिश्चितता मूल प्रश्न बन्ने देखिन्छ।

भरपर्दो गठबन्धन: उपेन्द्र यादव निर्णायक?

कांग्रेस, माओवादी र एकीकृत समाजवादीसँग मात्र होइन चुनावमा थपिएको लोकतान्त्रिक समाजवादी पार्टी (लोसपा) सहितको गठबन्धनसँग पनि बहुमत छैन।

पार्टीबाट राष्ट्रपतिको निम्ति अघि सारिएका लोसपाका अध्यक्ष महन्थ ठाकुरले त्यसको निम्ति दलहरूको समर्थन मागेको बताइन्छ।

एमाले अध्यक्ष ओली विकल्पमा ठाकुरप्रति पनि सकारात्मक रहेको बताइन्छ।

त्यसैले चुनावअघिको जनता समाजवादी पार्टी (जसपा) सहितको गठबन्धनलाई पुनर्जीवन दिन खोजेको देखिन्छ।

जसपा अध्यक्ष उपेन्द्र यादव त्यसको निम्ति आफ्नो पार्टीलाई उपराष्ट्रपति दिनुपर्ने अडानमा देखिन्छन्।

भरपर्दो गठबन्धन बनाउन निर्णायक देखिन पुगेका यादवको साथ जुटाउन विफल भएमा कांग्रेस, माओवादी र एकीकृत समाजवादी अन्य साना दलको समर्थन जुटाउनु पर्ने बाध्यतामा पुग्नेछन्।"
"टर्कीमा अन्य देशहरूमाभन्दा धेरै भूकम्प आउँछ। उक्त देशको जमिनमुनि थुप्रै महत्त्वपूर्ण फल्ट लाइन वा जमिनमुनिका चिरा रहेकाले त्यहाँ धेरै भूकम्प आउने हामी बारम्बार सुन्छौँ।

तर फल्ट के हो र भूकम्पसँग यसको के सम्बन्ध छ? बीबीसीले एकजना भूकम्पविद्सँग यसबारे कुरा गरेको छ।

""जति द्रुत गतिमा औँलाका नङ पलाउँछन् - प्लेटहरू त्यति छिटो सर्छन्।""

डा. जेसिका हथोर्नले १६ वा त्यस्तै टेक्टोनिक प्लेट भनिने चट्टानहरूको तहबारे चर्चा गरेकी छन्।

ती एकसाथ मिलेर पृथ्वीको बाहिरी तह बन्छन्।

यूनिभर्सिटी अफ अक्सफर्डको डिपार्टमेन्ट अफ अर्थ साइन्सेसकी यी सहायक प्राध्यापकले भूकम्पहरूले कसरी उत्पन्न हुन्छन् भन्ने अध्ययन गर्दै तिनको फल्टसँगको सम्बन्धबारे व्याख्या गरेकी छन्।

“फल्ट त्यस्तो ठाउँ हो जहाँ दुई प्लेट एक अर्कामा नजिक भएर सर्छन्, जहाँ एकातर्फ एउटा ठोस भाग र अर्को ठोस भाग अर्कोतर्फ हुन्छन् र उनीहरू एक अर्कासँग नजिक भएर सर्छन्,” ती भूकम्पविद्ले भनिन्।

ती एकअर्काबीच निकै सुस्त गतिमा चल्छन् (प्राय: हरेक वर्ष केही सेन्टिमिटरका दरले मात्र), जसमा आउने अचानक हलचल वा फेरबदलले निकै ठूलो ऊर्जा उत्पन्न गराउँछ र ती चट्टानमा चिरा उत्पन्न भई भूकम्प आउँछ।

डा. हथोर्नका अनुसार यो तुलनात्मक रूपमा सतहको नजिक हुन्छ किनकि पृथ्वीको केन्द्र भाग लेदोयुक्त र तरल स्वरूपमा हुन्छ।

“भूकम्प आउनका लागि त्यस्तो कमजोर ठाउँ चाहिन्छ जुन छिट्टै टुट्नका लागि नाजुक अवस्थामा रहेको हुनुपर्छ,” डा हथोर्न भन्छिन्।

वास्तवमा ८० प्रतिशतभन्दा धेरै मुख्य उदाहरणहरू प्रशान्त महासागरका छेउमा 'रिङ्ग अफ फायर' भनिने क्षेत्रमा भएका छन्।

भूकम्पहरूले नयाँ फल्टहरू सिर्जना गर्ने भए तापनि धेरैजसो घटनाका हकमा त्यहाँ पहिले नै फल्टहरू हुने डा हथोर्न बताउँछिन्।

पहिले नै रहेका फल्टमा चुक हुँदा त्यसलाई तीनवटा आधारभूत तहका रूपमा वर्गीकरण गरिन्छ: साधारण फल्ट, रिभर्स फल्ट र स्ट्राइक-स्लिप फल्ट।

स्ट्राइक स्लिप फल्ट

यस्तो खाले फल्टमा दुई भाग तेर्सो गरी एक अर्कातर्फ सर्छन्।

स्ट्राइक-स्लिप फल्टहरू प्राय: ठाडो हुन्छन् र तलतर्फ काटिन्छन्। कहिलेकाहीँ त्यो १५ देखि २० किलोमिटरसम्मको गहिराइमा सर्छन्।

एउटा उदाहरण इस्ट एनाटोलियन फल्ट हो। ७०० किलोमिटर लामो उक्त फल्ट टर्कीमा एनाटोलियन र अरेबियन फल्टको सीमाबीचमा पर्छ।

सन् २०२३ फेब्रुअरी पहिलो साता गएको ७.५ र ७.८ म्याग्निट्यूडको भूकम्प झण्डै एक शताब्दीमा गएको शक्तिशालीमध्येको भूकम्प हो। जुन त्यस क्षेत्रमा त्यस क्षेत्रमा तेर्सो स्लिप फल्ट भएर गएको थियो।

पृथ्वीको सतहभन्दा मात्र केही किलोमिटर गहिराइमा उत्पन्न भएका ती विनाशकारी भूकम्प र परकम्पबाट अहिलेसम्म ४१ हजार भन्दा धेरै मानिसको मृत्यु भएको विवरण छ।

यस प्रकारको अर्को उदाहरण अमेरिकाको क्यालिफोर्नियामा रहेको सान आन्ड्रेस फल्ट प्रणाली हो। जुन कैयौँ फल्टहरू मिलेर बनेको छ जसले पश्चिममा प्यासिफिक प्लेटदेखि पूर्वमा उत्तर अमेरिकी प्लेटसम्म समेट्छ।

बाँकी महादेशको तुलनामा पश्चिमी क्यालिफोर्निया ‍‍‍अलास्कासम्म फैलिएको डा. हथोर्न बताउँछिन्। यी प्लेटहरू एक अर्काबीच सर्ने हुँदा त्यहाँ भूकम्पहरू जाने गरेका छन्।

उक्त फल्ट प्रणाली दबिएको र टुक्रिएको पत्थरको एउटा जटिल क्षेत्र हो जुन १,२०० किलोमिटर लम्बाई र कम्तीमा २५ किलोमिटर गहिराइमा फैलिएको छ।

सन् १९०६ को १८ एप्रिलमा गएको क्यालिफोर्निया भूकम्पले सान एन्ड्रिअस फल्टको सुदूरउत्तरमा ४७७ किलोमिटर क्षेत्र चिरा पारेको थियो।

यूएस जिओलोजिकल सर्भेका अनुसार सान फ्रान्सिस्कोमा ठूलो विनाश गरेको उक्त भूकम्पलाई “हालसम्मकै सबैभन्दा उल्लेख्यमध्येको भूकम्प”का रूपमा हेरिन्छ।

सामान्य फल्ट भनेका त्यस्ता चिरा हुन् जहाँ ढिक्का ढिक्का भाग अगाडि सर्छन् र एउटा भाग ठाडो झर्छ।

अफार डिप्रेसन, पूर्वी अफ्रिकी दरार

इथियोपियाको अफार क्षेत्रमा पृथ्वीका माथिल्लो तहका तीनवटा भिन्न भागहरू भेट्छन् जसलाई अफार ट्रिपल जङशन भनिन्छ।

सोमालियन प्लेट बाँकी महादेशबाट पर सरिरहेको छ जसले एउटा दरारयुक्त उपत्यका र ठाडो गहिरा चिराहरू बनाइरहेको छ।

यसैबीच अफ्रिकन र सोमालियन प्लेटहरू उत्तरको अरेबियन प्लेटबाट छुट्टँदै ‘Y’ आकारको दरार प्रणाली बनाएका छन्।

त्यस गतिविधिले चट्टानमा शक्ति सिर्जना गर्छ र त्यसले चिरा, फल्ट, ज्वालामुखी र जमिनमा अन्य असरहरू देखाउँछ।

सन् २००५ मा त्यस क्षेत्र शृङ्खलावद्ध दरारहरू देखा पर्दै भूकम्प र खरानीका बादलहरू बनेका थिए। र एउटा आठ मिटर फराकिलो र ६० किलोमिटर लामो चट्टानी दरार देखिएको थियो।

मध्य एटलान्टिक पर्वत

उत्तर अमेरिकी र यूरेशियन टेक्टोनिक प्लेटहरू एकअर्काबाट विस्तारै पर सरिरहेका छन्। र छुट्टिरहेका प्लेट सीमामा मध्य एटलान्टिक पर्वत शृङ्खलाका रूपमा एउटा फल्ट लाइन सिर्जना भएको छ।

उक्त पर्वत शृङ्खला उत्तरी र दक्षिणी आन्ध्र महासागरको बीचमा हजारौँ किलोमिटर फैलिएको छ।

ती प्लेटहरू एकअर्काबाट पर सरिरहँदा पृथ्वीको सतहमुनि रहेको तरल म्याग्मा माथि सर्दै सीमामा नयाँ चट्टान बन्छ र त्यसलाई नयाँ पदार्थहरूले पर्वत शृङ्खलाबाट अन्यत्र धकेल्छन्।

त्यसले प्राय:जसो पानीमुनिको पर्वतीय शृङ्खला बनाउँछ जुन सहतमा कतै टापुहरूका रूपमा रहन्छन्।

त्यसका उदहारण आइसल्याण्ड, एजोर्स अथवा एसेन्सन टापु हुन्।

जब भागहरू एकसाथ आएर एउटा भाग माथितिर सर्छ तब रिभर्स वा थ्रस्ट फल्टहरू बन्छन्।

ती एकीकृत सीमासँग सम्बन्धित छन् र ती प्राय: ठूला फल्टहरू हुन्।

डा. हथोर्नका अनुसार “ती पृथ्वीमा कुनै कोणबाट टुक्रिन्छन् जसले व्यापक क्षेत्र सिर्जना गर्दै नाजुक असरहरू उत्पन्न गराउन सक्छन्।”

जापान ट्रेन्च

जापान ट्रेन्च फल्ट क्षेत्र जापानी टापुहरूको पूर्वी भागमा उत्तरदेखि दक्षिणतर्फ फैलिएको पानीमुनिको निकै तल्लो भाग हो जसले यूरेशियन प्लेटलाई प्यासिफिक प्लेटसँग छुट्याउँछ।

सन् २०११ को मार्च महिनामा गएको ९.१ म्याग्निट्यूडको विनाशकारी टोहोकु-ओकी भूकम्पले जापानी तटहरू हल्लाएको थियो। त्यस भूकम्पले उक्त फल्टमा ५० मिटरको परिवर्तन ल्याएको थियो।

जापान ट्रेन्चको एउटा भागको उक्त दरारले निकै ठूलो जनधनको क्षति गरेको थियो। जसक्रममा आएको सुनामीले तटीय क्षेत्रमा असर गर्दा फुकुशिमा परमाणु प्लान्टमा भएको चुहावटले अर्को विपद् निम्त्याएको थियो।

पेरु-चिले ट्रेन्च

अटाकामा फल्ट प्रणालीको रूपमासमेत परिचित यो फल्ट पूर्वी प्रशान्त महासागरमा पर्छ।

जुन पेरु र चिलेका तटभन्दा झण्डै १६० किलोमिटर पर नाज्का र दक्षिण अमेरिकी टेक्टोनिक प्लेटबीचमा पर्छ।

नाज्का प्लेटको समुद्री क्रस्ट दक्षिण अमेरिकी महादेशको सतहमुनि चलायमान हुँदा त्यहाँ ठूला भूकम्पीय गतिविधिहरू हुन्छन्।

सन् १९६० को २२ मेमा दक्षिण चिलेको भाल्दिभिआ सहरमा गएको ९.५ म्याग्निट्यूडको भूकम्प अहिलेसम्म मापन गरिएकै सबैभन्दा ठूलो भूकम्पका रूपमा हेरिन्छ।

वैज्ञानिकहरूका अनुसारमा त्यसबेला उत्पन्न भएको शक्ति दोस्रो विश्वयुद्धको बेला हिरोशिमामा उत्पन्न शक्तिभन्दा २० हजार गुणा धेरै थियो।

यद्यपि तपाईँ फल्टलाइन नजिकै बस्ने भन्दैमा त्यो चिन्ताको विषय नै हो भन्ने होइन।

डा. हथोर्नले सबै फल्टहरूले भूकम्प नल्याउने बताउँछिन्।

“धेरैजसो फल्ट क्षेत्रमा कि भूकम्प हुँदैनन् वा ती निकै साना हुन्छन्,” उनी भन्छिन्।

“ती त्यहाँ विस्तारै सर्ने किसिमका हुन्छन्।”"
"६ घण्टा पहिले

राष्ट्रपति निर्वाचन अन्तर्गत दलहरूले शनिवार भावी राष्ट्रप्रमुखका लागि आआफ्ना उम्मेदवारहरूको मनोनयन दर्ता गराउँदै छन्।

उक्त महत्त्वपूर्ण संवैधानिक पदका लागि हुने निर्वाचनले झन्डै दुई महिनाअघि निर्माण भएको वर्तमान सत्ता गठबन्धनको भविष्य सङ्कटतर्फ धकेलिदिएको कतिपय विश्लेषकहरूले टिप्पणी गरिरहेका छन्।

नेकपा माओवादी केन्द्र र नेपाली कांग्रेससहितका आठ दलले शुक्रवार कांग्रेसका उम्मेदवारलाई समर्थन गर्ने निर्णय गरेका थिए।

त्यसप्रति प्रतिक्रिया दिँदै एमालेका नेताहरूले माओवादी केन्द्रले आफ्नो दलसँगको सहमति पालना नगरेर धोका दिइरहेको बताएका छन्।

राष्ट्रपतिका उम्मेदवार तय गर्न कांग्रेस र एमाले दुवै दलका बैठक बस्दैछ।

एमालेका नेता एवं पूर्व मन्त्री गोकर्ण विष्टले बीबीसीसँग भने, “राष्ट्रपतिको उम्मेदवार र सबै सन्दर्भमा पार्टीको पदाधिकारी बैठकमा समीक्षा गर्छौँ र एउटा निर्णयमा पुग्छौँ।”

सामाजिक सञ्जाल फेसबुकमा एमालेका अर्का नेता गोकुल बास्कोटाले सरकारमा ‘कथित वामपन्थी सहकार्य’ समाप्त भएको भन्दै एमाले अब आफ्नै लयमा अघि बढ्नुपर्ने टिप्पणी गरेका छन्।

निर्वाचन आयोगले राष्ट्रपति पदका उम्मेदवारहरूको मनोनयन दर्ता गर्ने समय शनिवार १० बजेदेखि ३ बजेसम्मका लागि तय गरेको छ।

निर्वाचन आयोगका अनुसार मनोनयन पत्र दर्ता भएका उम्मेदवारहरूको सूची शनिवार नै प्रकाशित गरिनेछ।

निर्वाचन आयोगका प्रवक्ता शालिग्राम शर्मा पौडेल भन्छन्, “शुक्रवार नै हामीले मतदाताहरूको अन्तिम नामावली प्रकाशित गरिसकेका छौँ। उम्मेदवार मनोनयन र निर्वाचन प्रयोजनका लागि कार्यालय स्थापना गरेर हामी तयार अवस्थामा छौँ।”

आयोगले प्रकाशित गरेको मतदाताको सूचीमा राष्ट्रिय सभा र प्रतिनिधिसभाका गरी ३३२ जना र प्रदेश सभाका ५५० जना सदस्य रहेका छन्।

उम्मेदवारको विरुद्धमा उजुरी दिन १४ गते र त्यसबारेमा जाँचबुझ गरी निर्णय गर्नका लागि १५ गते सम्मको समय तोकिएको छ।

त्यसपछि प्रकाशित हुने उम्मेदवारहरूको नामावलीबाट कसैले नाम फिर्ता लिन चाहेको खण्डमा फागुन १६ गते समय दिइएको छ। त्यही दिन उम्मेदवारहरूको अन्तिम नामावली पनि प्रकाशित गरिनेछ।

मतदान गर्नका लागि भने फागुन २५ गते १० बजेदेखि ३ बजेसम्मको समय तय गरिएको छ।

मतदान सम्पन्न भएको केही घण्टाभित्रै परिणाम सार्वजनिक गर्ने लक्ष्य आफूहरूको भएको निर्वाचन आयोगका प्रवक्ता पौडेलले बताए।

निर्वाचन आयोगले राष्ट्रपति चुनावका लागि नयाँ बानेश्वरस्थित संसद् भवनमा निर्वाचन कार्यालय स्थापना गरेको छ।

प्रतिनिधिसभा र सातवटै प्रदेशसभाका सदस्यले त्यहाँ आएर फागुन २५ गते मतदान गर्नेछन्।

कानुनले निर्वाचन अधिकृतको प्रत्यक्ष रेखदेखमा राष्ट्रपति र उपराष्ट्रपति पदको निर्वाचन गराउनुपर्ने व्यवस्था गरेकाले सबै प्रदेशसभा सदस्य पनि भोट खसाल्न काठमाण्डू आउने प्रवक्ता पौडेलले बताए।

कसरी चुनिन्छन् राष्ट्रपति

राष्ट्रपति विद्यादेवी भण्डारीको कार्यकाल आगामी फागुन २८ गते र उपराष्ट्रपति नन्दबहादुर पुनको कार्यकाल चैत ३ गते सकिँदैछ।

संविधानअनुसार नेपालको राष्ट्रप्रमुखका रूपमा राष्ट्रपति रहन्छन्। राष्ट्रपतिको अनुपस्थितिमा राष्ट्रपतिको कार्यभारसमेत सम्हाल्ने जिम्मेवारी उपराष्ट्रपतिले पाउँछन्।

संविधान तथा राष्ट्रपति तथा उपराष्ट्रपति निर्वाचनसम्बन्धी कानुनअनुसार मतभार निकाल्न नेपालको ताजा जनगणनाको नतिजा आवश्यक पर्छ।

पछिल्लो जनगणनाको अन्तिम विवरण सरकारलाई बुझाउन बाँकी नै रहेको भन्दै यसपाली विसं २०६८ सालको जनगणनालाई नै आधार बनाइएको छ।

अहिले सङ्घीय संसद्का सदस्यको मतभार ७९ र प्रदेशसभा सदस्यको मतभार ४८ रहेको छ।

संविधानअनुसार सङ्घीय र प्रदेशसभातर्फका तत्काल कायम रहेका कुल सदस्य सङ्ख्याको बहुमत अर्थात् ५० प्रतिशत मत ल्याउने व्यक्ति राष्ट्रपति निर्वाचित हुनेछ।

यदि पहिलो निर्वाचनमा कसैले ५० प्रतिशत मत नल्याए सबैभन्दा बढी मत प्राप्त गर्ने दुई उम्मेदवारबीच पुनः प्रतिस्पर्धा हुन्छ र बहुमत ल्याउने व्यक्ति राष्ट्रपति बन्छन्।

दोस्रो निर्वाचनमा पनि ५० प्रतिशत कसैले ल्याउन नसकेमा पुनः मतदान हुनेछ र त्यसमा कुल सदर मतको सबैभन्दा बढी मत प्राप्त गर्ने व्यक्ति राष्ट्रपति हुनेछ।

सबैभन्दा ठूलो दल नेपाली कांग्रेस र दोस्रो ठूलो दल नेकपा एमालेबीच लगभग १ हजार मतभारको अन्तर रहेको आँकडाहरूले देखाउँछ।

निर्वाचन, मनोनयन वा नियुक्ति हुने राजनीतिक पदमा बहाल रहेका व्यक्ति राष्ट्रपति निर्वाचित भएमा निजको त्यस्तो पद स्वतः रिक्त हुने संवैधानिक व्यवस्था छ।

राष्ट्रपति निर्वाचनका क्रममा उम्मेदवारी दर्ता गर्दा उम्मेदवारको पाँचजना प्रस्तावक र पाँचजना समर्थक हुनुपर्ने व्यवस्था छ।

त्यस्ता प्रस्तावक र समर्थकको नाम मतदाता नामावलीमा भने हुनुपर्नेछ।

राष्ट्रपति हुनका लागि कस्ता छन् योग्यता?

संविधानको धारा ६४ मा कस्तो व्यक्ति नेपालको राष्ट्रपति बन्न हुन सक्छ भन्ने योग्यता तोकिएको छ। उक्त धाराअनुसार सङ्घीय संसद्को सदस्य हुन योग्य भएको व्यक्ति राष्ट्रपति हुन सक्छ।

राष्ट्रपति हुनका लागि ४५ वर्ष उमेर पूरा भएको नेपाली नागरिक हुनुपर्छ। कुनै कानुनले अयोग्य ठहर नगरेको व्यक्ति मात्र नेपालको राष्ट्रपति हुनसक्छ।

यद्यपि योग्यता पुगे पनि नेपालको संविधानअनुसार दुई पटक राष्ट्रपति भइसकेको व्यक्ति तेस्रो पटक राष्ट्रपतिको उम्मेदवार बन्न पाउँदैन।

उपराष्ट्रपतिका हकमा पनि सोही योग्यता लागु हुने संविधानको धारा ६९ मा व्यवस्था छ। संविधानको धारा ७० ले राष्ट्रपति र उपराष्ट्रपति फरकफरक लिङ्ग वा समुदायको हुने व्यवस्था गरेको छ।

त्यसको अर्थ महिला राष्ट्रपति भए पुरुष उपराष्ट्रपति वा पुरुष राष्ट्रपति भए महिला उपराष्ट्रपति हुनुपर्छ। समुदायका हकमा नेपालको जातीय समुदाय अनुसार फरकफरक समूहको हुनुपर्छ।

त्यस्ता समुदायलाई राष्ट्रपति तथा उपराष्ट्रपति निर्वाचनसम्बन्धी कानुनले समुदायका रूपमा दलित, आदिवासी जनजाति, खस आर्य, मधेसी, थारू वा मुस्लिम समुदाय रहेको व्याख्या गरिएको छ।

उक्त प्रावधान लागु भएको प्रत्याभूति गर्नका लागि नेपालमा राष्ट्रपति र उपराष्ट्रपतिको निर्वाचन फरकफरक समय गर्ने अभ्यास छ।

निर्वाचन आयोगले उपराष्ट्रपति पदको चुनाव चैत्र ३ गते गर्ने गरी निर्वाचन कार्यक्रम सार्वजनिक गरिसकेको छ।

नेपालको संविधानको धारा २८९ ले राष्ट्रपति र उपराष्ट्रपतिसहित सङ्घीय र प्रदेशतर्फका उच्च पदहरूमा वंशजका आधारमा नेपालको नागरिकता पाएका व्यक्ति मात्र उम्मेदवार हुन पाउने व्यवस्था गरेको छ।

प्रधानन्यायाधीश, प्रतिनिधिसभाका सभामुख, राष्ट्रियसभाका अध्यक्ष, प्रदेश प्रमुख, मुख्यमन्त्री, प्रदेशसभाका सभामुख र सुरक्षा निकायका प्रमुख पदमा पनि निर्वाचित, मनोनीत वा नियुक्ति हुन वंशजको आधारमा नेपालको नागरिकता प्राप्त गरेको हुनुपर्ने व्यवस्था उक्त धारामा गरिएको छ।

राष्ट्रपति हुनका लागि कुनै गाउँपालिका वा नगरपालिकाको अन्तिम मतदाता नामावलीमा नाम समावेश भएको र कुनै लाभको पदमा नरहेको हुनुपर्ने व्यवस्था पनि छ।

लाभको पद भन्नाले निर्वाचन वा मनोनयनद्वारा पूर्ति गरिने राजनीतिक पद बाहेक सरकारी कोषबाट पारिश्रमिक वा आर्थिक सुविधा पाउने पदलाई मानिएको छ।

नेपालमा २०६२/२०६३ को जनआन्दोलनपछि भएको राजनीतिक परिवर्तनका क्रममा गणतन्त्रात्मक शासन व्यवस्था अङ्गीकार गरिएको थियो।

संविधानसभाको पहिलो बैठकले रामवरण यादवलाई पहिलो राष्ट्रपतिका रूपमा निर्वाचित गरेको थियो।

दोस्रो संविधानसभाले नयाँ संविधान जारी गरेपछि यादव राष्ट्रपतिबाट बिदा भएका थिए।

गणतन्त्र नेपालको दोस्रो राष्ट्रपति विद्यादेवी भण्डारी संविधानसभाले नयाँ संविधान जारी गरेपछि निर्वाचित भएकी पहिलो राष्ट्राध्यक्ष हुन्।"
"गत वर्ष फेब्रुएरी २४ मा भ्लादिमिर पुटिनले युक्रेनमा दुई लाख सैनिक पठाउँदा उनलाई केही दिनमै रुसी सेना किएभभित्र छिर्ने र त्यहाँको सत्ता ढाल्न सकिने गलत अनुमान गरेका थिए।

एक वर्षको अवधिमा रुस कैयौँ पटक पछि हट्नुपर्ने लाजमर्दो अवस्था उत्पन्न भयो। त्यसले उनको युक्रेनमा अतिक्रमण गर्ने प्रारम्भिक योजना विफल भएको देखिन्छ।

तर रुसले लडाइँ हारिसकेको भने छैन।

पुटिनको वास्तविक लक्ष्य के थियो?

अहिले पनि रुसी नेताहरू दोस्रो विश्वयुद्ध सकिएपछी भएको सबैभन्दा ठूलो आक्रमणलाई ‘विशेष सैन्य कारबाही’ का रूपमा व्याख्या गरिरहेका छन्।

पूर्ण स्तरको युद्ध नभनिएको भए पनि युक्रेनभरि गैरसैनिक क्षेत्रहरूमा पनि हमला गरिएको सो कारबाहीमा आफ्नै देशभित्र विस्थापित गरिएका वा बाहिर शरण लिन बाध्य पारिएका मानिसको सङ्ख्या करिब एक करोड ३० लाख छ।

सन् २०२२ को फेब्रुएरी २४ मा युक्रेनलाई ‘असैनिकीकरण र नाजीमुक्त” गर्नु आफ्नो उद्देश्य रहेको उनले बताएका थिए। रुससमर्थित समूहहरूले सन् २०१४ यता कब्जा गरेका पूर्वी युक्रेनी भूभागको स्वतन्त्रतालाई समर्थन गर्ने निर्णय गरिएको केही दिनपछि पुटिनले बल प्रयोग गरेर युक्रेन कब्जा गर्ने आफ्नो लक्ष्य नरहेको बताएका थिए।

उनले मानिसहरूलाई आठ वर्षदेखिको युक्रेनी अत्याचार र नरसंहारबाट जोगाउने प्रतिबद्धता व्यक्त पनि गरेका थिए। रुसले गरेको त्यस्तो प्रचारको कुनै वास्तविक आधार भने छैन।

उनले युक्रेनमा नेटोको उपस्थिति रोक्ने उल्लेख गर्दै अर्को उद्देश्य युक्रेनको तटस्थ हैसियत कायम राख्नु भएको बताए।

राष्ट्रपति पुटिनले कहिल्यै पनि सार्वजनिक रूपमा नबोलेको भए पनि उनको एउटा प्रमुख प्राथमिकता युक्रेनका निर्वाचित राष्ट्रपतिलाई अपदस्थ गर्नु थियो।

“शत्रुले मलाई पहिलो निसाना र मेरो परिवारलाई दोस्रो निसाना बनाएको छ,” राष्ट्रपति भोलोदिमिर जेलेन्स्कीले भनेका थिए। उनका सल्लाहकारका अनुसार रुसी सैनिकहरूले राष्ट्रपति निवास परिसरमा हमला गर्ने प्रयास दुई पटक गरेका थिए।

नाजीहरूले युद्धअपराध गरेको भन्ने रुसी दाबी कहिल्यै पनि प्रमाणित भएन। तर रुसी सरकारी सञ्चार संस्थाले ‘गैरनाजीकरण अन्ततः गैरयुक्रेनीकरण” भएको उल्लेख गर्‍यो। त्यसको अर्थ उक्त कदमको व्यावहारिक अर्थ आधुनिक युक्रेन राज्यको अस्तित्व मेटाउनु हुन जान्छ।

वर्षौँसम्म रुसी राष्ट्रपतिले युक्रेनको स्वतन्त्र हैसियत अस्वीकार गर्दै आएका छन्। सन् २०२१ मा एउटा लामो लेख लेख्दै उनले नवौँ शताब्दीयता ‘रुसी र युक्रेनीहरू एकै मानिस’ भएको बताएका थिए।

पुटिनले कसरी लक्ष्य फेरे?

आक्रमणको एक महिनापछि किएभ र चेर्निभबाट पछि हट्नुपर्ने अवस्था आएसँगै उनको अभियानको लक्ष्य नाटकीय रूपमा बदलियो।

त्यसपछिको मुख्य उद्देश्य ‘डोन्बासको स्वतन्त्रता’ बन्न पुग्यो। त्यो क्षेत्रमा लुहान्स्क पूर्वको र डोनेट्स्कस्थित दुई प्रमुख औद्योगिक क्षेत्रहरू पर्छन्।

उत्तरपूर्वको खार्किभ र दक्षिणको खेअर्सनमा पनि पछि हट्न बाध्य भएको भए रुसको लक्ष्य बदलिएको छैन। तर ऊ आफ्नो लक्ष्यसम्म पुग्न सकेको छैन।

लडाइँमा त्यस्तो अवस्था हुँदा गत सेप्टेम्बरमा रुसका नेताहरूले चारवटा युक्रेनी प्रान्त गाभ्ने निर्णय गरे। तर लुहान्स्क, डोनेट्स्क, खेअर्सन र जापोरिजामा उसको पूर्ण नियन्त्रण थिएन।

राष्ट्रपति पुटिनले दोस्रो विश्वयुद्धपछि पहिलो पटक सैनिक परिचालन गर्ने घोषणा गरेका थिए। तर त्यो आंशिक थियो र जगेडामा रहेका झन्डै तीन लाख सैनिक मात्र पठाइएको थियो।

अहिले ८५० किलोमिटर क्षेत्रमा फैलिएको अग्रमोर्चामा युद्ध जारी छ र रुसको जित सीमित र दुर्लभ छ।

चाँडै सकिनुपर्ने ठानिएको कारबाही अहिले युद्ध बन्न पुगेको छ। पश्चिमा नेताहरू युक्रेनले यो युद्ध जित्नुपर्ने पक्षमा छन्। यसमा कोही पनि तटस्थ बस्न सक्ने सम्भावना छैन।

पुटिनले हात पारेको उपलब्धि के हो?

राष्ट्रपति पुटिनले आफूले हात पारेको सबैभन्दा ठूलो उपलब्धिका रूपमा दाबी गर्न सक्ने भनेको रुसको सीमादेखि क्राइमियासम्म जमिनमा पुल निर्माण गर्नु हो।

क्राइमियालाई सन् २०१४ मा रुसमा गाभिएको थियो। त्यही भएर केर्स स्ट्रेटमाथि बनेको पुलमा अब मस्को निर्भर छैन।

उनले मारिऊपोल र मेलिटोपोल अवस्थित उक्त भूभाग कब्जा गरिएको घटना ‘रुसका लागि महत्त्वपूर्ण’ परिणाम भएको बताए।

केर्च स्ट्रेटमा अवस्थित आजोभ सागर ‘रुसको आन्तरिक समुद्र बन्न’ पुगेको भन्दै पुटिनले रुसी शासक पिटर द ग्रेटले समेत त्यस्तो गर्न नसकेको टिप्पणी गरेका थिए।

के पुटिन विफल भएका हुन्?

क्राइमिया प्रवेश गर्ने क्षेत्र कब्जा गर्नुबाहेक रुसको रक्तपातपूर्ण र उत्तेजनात्मक युद्ध मस्को स्वयं र एउटा देशका रूपमा रुसका लागि पनि ठूलो क्षति बनेको छ।

हालसम्म उक्त युद्धले रुसी सेनाको क्रूरता र अयोग्यता झल्काउनेबाहेक खासै केही उपलब्धि हासिल गर्न सकेको छैन।

मारिऊपोलजस्ता सहर भग्नावशेषमा परिणत हुँदा किएभनजिकैको बुचामा युद्धअपराधका घटनाहरू भएका विस्तृत विवरणहरू आए। एउटा स्वतन्त्र प्रतिवेदनले रुस स्वयंले त्यस्तो नरसंहारलाई प्रोत्साहन दिएको जनाएको थियो।

तर सैन्य विफलताका तथ्याङ्कले रुसलाई सबैभन्दा कमजोर देखाइरहेको छ।

गत नोभेम्बरमा खेअर्सननजिकै को ड्निप्रो नदीबाट ३० हजार सैनिक फिर्ता हुनु रणनीतिक विफलता थियो
युद्धको प्रारम्भिक अवस्थामा बख्तरबन्द गाडीहरूको ६४ किलोमिटर लामो लस्कर किएभनजिकै रोकिने अवस्था आउनु बन्दोबस्तीको विफलता थियो
युक्रेनी नववर्षमा माकिइभ्कामा गरिएका क्षेप्यास्त्र हमलामा भर्खरै परिचालित सैनिकहरूको ठूलो सङ्ख्यामा ज्यान जानु गुप्तचरी असफलता थियो
कृष्णसागरमा सीमारक्षा गर्ने परिचालित मस्क्भा युद्धपोत डुब्नु रणनीतिक विफलता थियो।
सन् २०२२ को अक्टोबरमा केर्च स्ट्रेट पुलमा गरिएको हमलालाई पनि महत्त्वपूर्ण विफलताका रूपमा लिने गरिएको छ। उक्त हमलापछि सो पुल दुई हप्ता बन्द भएको थियो

युक्रेनलाई अस्त्रशस्त्र नदिन रुसले दिएको चेतावनीलाई कैयौँ पश्चिमा देशहरूले नसुनेको जस्तै गरिदिएका छन्। बरु उनीहरूले ‘चाहिएको समयसम्म’ युक्रेनलाई सहयोग गर्ने प्रतिबद्धता जनाएका छन्।

शक्तिशाली हिमार्स क्षेप्यास्त्रको प्राप्ति र जर्मनीमा निर्मित लेपार्ड ट्याङ्क दिने प्रतिबद्धताले युक्रेनको अस्त्रभण्डार थप बलियो बनेको छ।

तर यो युद्ध अझै पनि टुङ्गिने छाँटकाँट देखिँदैन।

डोन्बास क्षेत्रमा अझै पनि लडाइँ चलिरहेको छ। रुसले यसै वर्ष सोलेडार नगर कब्जा गरेको छ। उसले पूर्वको सहर बख्मुट र गत शरद्‌याममा गुमाएका भूभाग कब्जा गर्ने आशा कायम राखेको छ।

पुटिनलाई नजिकबाट नियालिरहेकाहरूको विश्वास के छ भने उनले रुसको भूभागका रूपमा घोषणा गरेका डोन्बासबाहेक जापोरिजातिर पनि नियन्त्रण कायम गर्ने प्रयास गर्नेछन्।

आवश्यक पर्‍यो भने राष्ट्रपति पुटिनले सैन्य परिचालन बढाउन सक्छन् र युद्धलाई लम्ब्याउन सक्छन्।

रुस परमाणुशक्तिसम्पन्न राष्ट्र हो र उसले आफ्नो देशको रक्षाका लागि र आफूले कब्जा गरेका युक्रेनी भूभागमा नियन्त्रण कायम राखिराख्न आवश्यक परेको खण्डमा परमाणुअस्त्र प्रयोग गर्नसक्नेसम्मको चेतावनी दिएको छ।

“हामीले आफूसँग उपलब्ध सम्पूर्ण अस्त्रहरू प्रयोगमा ल्याउनेछौँ। यो झुट्टो बोलेको होइन,” उनले चेतावनी दिएका थिए।

किएभले रुसले मोल्डोभामा युरोपलाई समर्थन गर्ने सरकार ढाल्ने प्रयास पनि गरिरहेको छ। त्यहाँ रुसी सैनिकहरू युक्रेनी सीमासँग जोडिएको ट्रान्स्निस्ट्रिया क्षेत्रमा तैनाथ छन्।

के पुटिनलाई क्षति पुगेको छ?

सत्तरी वर्ष पुगेका राष्ट्रपति पुटिनले सैन्य विफलताबाट आफूलाई टाढै राख्न खोजेका छन्। तर उनको शक्ति क्षीण भएको देखिन्छ - कम्तीमा पनि रुसबाहिर। उनी देशबाहिर खासै गएका छैनन्।

देशभित्र रुसको अर्थतन्त्र बाहिरबाट हेर्दा शृङ्खलाबद्ध रूपमा लगाइएका पश्चिमा प्रतिबन्धहरूले प्रभावित भएको देखिन्छ। बजेट अभाव बढेको छ र तेल तथा ग्यासको कर नाटकीय रूपमा घटेको छ।

उनको लोकप्रियता नाप्न सजिलो छैन।

रुसमा फरक विचार राख्नु एकदमै जोखिमपूर्ण छ। देशको सेनाविरुद्ध ‘मिथ्या समाचार’ फैलाउने जो कोहीलाई कारबाही गरिन्छ।

रुसी नेतृत्वको विरोध गर्ने जो कोही या त भागेका छन् या प्रमुख विपक्षी नेता एलेक्से नाभाल्नीजस्तै जेल परेका छन्।

पश्चिमसँग युक्रेनको निकटता कस्तो?

सन् २०१३ मा युक्रेनमा रुसलाई समर्थन गर्ने नेतालाई युरोपेली सङ्घसँग योजना गरिएको एउटा सम्झौता खारेज गर्न मस्कोले मनाउन सफल भएको थियो। त्यसपछि अहिलेको युद्धको बीजारोपण भएको थियो।

त्यसपछि भएको विरोधप्रदर्शनका कारण ती नेता सत्ताच्युत भए तर रुसले क्राइमियामा नियन्त्रण कायम गर्‍यो।

सन् २०२२ मा रुसले आक्रमण गरेको चार महिनामा नै ईयूले युक्रेनलाई सदस्यको उम्मेदवारको हैसियत प्रदान गर्‍यो र किएभले आफूलाई जतिसक्दो चाँडो स्वीकार गर्न दबाव दिइरहेको छ।

रुसी नेता युक्रेनलाई नेटोको नजिक पुग्न रोक्न दृढ देखिन्थे। तर पश्चिमा प्रतिरक्षा गठबन्धनलाई युद्धका लागि दोष दिने उनको प्रयास गलत हो।

युद्धअघि युक्रेनले रुससँग सर्तसहित एउटा सहमति गरेको थियो जसमा नेटोभन्दा बाहिरै बस्ने उल्लेख थियो। मार्च महिनामा राष्ट्रपति जेलेन्स्कीले युक्रेनलाई असंलग्न र परमाणुअस्त्ररहित राज्य कायम राख्ने जनाएका थिए।

के युद्धका लागि नेटो दोषी छ?

नेटोका सदस्यराष्ट्रहरूले युक्रेनी सहरहरू जोगाउन युक्रेनलाई हवाई प्रतिरक्षा प्रणाली, क्षेप्यास्त्र प्रणाली, गोलीगट्ठा र ड्रोनहरू उपलब्ध गराएका छन्।

त्यसले रुसी आक्रमणलाई विफल बनाउन युक्रेनलाई सघाउ पुर्‍याइरहेको छ।

तर युद्धका लागि उसलाई आरोपित गर्नु सही हुँदैन।

नेटोको विस्तार रुसी धम्कीपछि आएको थियो।

स्वीडन र फिनल्यान्डले उक्त रुसी अतिक्रमणकै कारण आफू नेटोमा आबद्ध हुन निवेदन दिए।

युद्धअघि राष्ट्रपति पुटिनले नेटोलाई सन् १९९७ को अवस्थाभन्दा पछाडि फर्किन भनेका थिए। उनले उसलाई मध्य र पूर्वी युरोप अनि बाल्टिक क्षेत्रबाट फौज र सैन्य संरचना हटाउन भनेका थिए।

उनको दृष्टिमा पश्चिमा विश्वले सन् १९९० को दशकमा नेटोले ‘पूर्वतर्फ एक इन्च’ पनि विस्तार नगर्ने वाचा गरेको थियो तर उसले कसरी कसरी त्यो गरेरै छाड्यो।

यो सोभियत सङ्घको विघटनभन्दा अघिको कुरा थियो। अनि तात्कालिक सोभियत राष्ट्रपति मिखाइल गोर्बाचोफसँग गरिएको वाचाले एकताबद्ध जर्मनीको सन्दर्भमा पूर्वी जर्मनीलाई मात्रै उल्लेख गरेको थियो।"
राष्ट्रपति चुनावको उम्मेदवारका रूपमा नेपाली कांग्रेसले रामचन्द्र पौडेल र नेकपा एमालेले सुवासचन्द्र नेम्वाङको नाम औपचारिक रूपमा प्रस्तुत गरेका छन्।
"माघ १ गते ७२ जनाको ज्यान जानेगरी पोखरामा भएको यती एअरलाइन्सको विमान दुर्घटनाको जाँच गर्न गठित आयोगले बुधवार प्रारम्भिक प्रतिवेदन सार्वजनिक गरेसँगै दुर्घटनाको कारणबारे विभिन्न कोणबाट विश्लेषण भइरहेको छ।

आयोगका अनुसार बुधवार सार्वजनिक प्रतिवेदन ""प्रारम्भिक मात्र भएकाले"" थप अध्ययन जारी रहनेछ।

प्रतिवेदनमा आयोगले ""मानवीय कमजोरी"" का कारण ‍दुर्घटना भएको हुनसक्ने सङ्केत गरेको छ तर त्यस्तो निष्कर्ष भने निकालेको छैन।

उक्त प्रतिवेदनको अध्ययन गरेका एक वरिष्ठ विमानचालकले प्रतिवेदनको विवरण हेर्दा ""यान्त्रिक गडबडी""ले दुर्घटना भएको जस्तो देखिएको बीबीसीलाई बताएका छन्।

यद्यपि आयोगका सदस्यहरूका भनाइमा ""दुर्घटनाको मुख्य कारण पत्ता लगाउन थप अध्ययन आवश्यक"" देखिएको छ।

उक्त दुर्घटना नेपालको आन्तरिक उडानमा भएको सबैभन्दा घातक विमान दुर्घटना हो।

प्रतिवेदनमा के छ?

बुधवार सार्वजनिक प्रतिवेदनमा आयोगले उक्त जहाजको विवरणदेखि त्यस दिन त्यो जहाजले गरेका उडानहरूको विवरण समेटेको छ।

त्यस्तै चालकलगायतको व्यक्तिगत विवरण, मौसमसम्बन्धी जानकारी, जहाज दुर्घटना भएको स्थानको जानकारी, फ्लाइट रेकर्डरमा भएका विवरणका अंशजस्ता कुराहरू प्रतिवेदनमा समाविष्ट छन्।

फ्लाइट डेटा रेकर्डर (एफडीआर) तथा ककपिट भोइस रेकर्डर (सीभीआर) मा रेकर्ड भएका विवरणका आधारमा काठमाण्डू विमानस्थलबाट उडेर पोखरामा दुर्घटना हुँदाका बेलासम्मका घटनाक्रमलाई प्रतिवेदनमा क्रमैसँग उल्लेख गरिएको छ।

उक्त प्रतिवेदनले उडान सुरक्षासम्बन्धी अन्तरिम सिफारिस दिनुका साथै विस्तृत अनुसन्धानका लागि दायरा पनि तय गरेको छ।

प्रतिवेदनमा पोखरा अन्तर्राष्ट्रिय विमानस्थलमा तत्कालका लागि प्रवेशबिन्दु रनवे 'वनटू'तर्फबाट उडान गर्नेबारेमा त्यहाँको अध्ययन गराएर मात्र गराउन नेपाल नागरिक उड्डययन प्राधिकरणलाई सिफारिस पनि गरिएको छ।

अब आयोगले सोही दायरामा केन्द्रित भएर अनुसन्धान गर्ने आयोगका सदस्यसचिव बुद्धिसागर लामिछानेले जानकारी दिए।

थप अनुसन्धान केमा केन्द्रित हुन्छ?

प्रारम्भिक प्रतिवेदनमै अबको अनुसन्धानको दायरा के हुन्छ भन्ने उल्लेख गरिएको छ।

त्यसमा उल्लेख भएको विवरणअनुसार उक्त जहाज अवतरण गर्ने बेलामा जहाजका दुवै इन्जिनका प्रोपेलरहरू फेदरको अवस्थामा किन गए भन्ने भन्ने एउटा दायरा तय गरिएको छ।

त्यस्तै दोस्रो दायरामा त्यस्तो अवस्था आउनुमा मानवीय कारण थियो कि भन्ने हेरिनेछ।

तेस्रो दायराका रूपमा स्वचालित नभई विमानचालक आफैँले हेरेर जहाज अवतरण गराउने प्रवृत्ति तथा पोखरामा आन्तरिक र अन्तर्राष्ट्रिय विमानस्थल एकसाथ सञ्चालनसम्बन्धी कुरालाई पनि दुर्घटनासँग जोडेर अनुसन्धान गरिनेछ।

""अबको हाम्रो अनुसन्धान यी तीनवटा विषयमा केन्द्रित हुनेछ। त्यसका लागि हामीले अन्तर्राष्ट्रिय विज्ञहरू वा प्रविधिको सहयोग लिनुपरे पनि लिन्छौँ,"" आयोगका सदस्यसचिव लामिछानेले भने।

एक साताअघि नै उक्त आयोगले वक्तव्यमार्फत् जहाज दुर्घटनामा पर्नुको प्रारम्भिक कारण 'बेस लेगमा दुवै इन्जिनका प्रोपेलरहरू फेदरमा गएको देखिएको' जनाएको थियो।

कुन विमानचालक कुन सीटमा?

प्रतिवेदनका अनुसार उक्त जहाजका मुख्य चालक क्याप्टेन कमल केसी सहचालकको सीटमा बसेका थिए भने सहचालक अञ्जु खतिवडा मुख्य चालकको सीटमा बसेकी थिइन्।

प्रशिक्षक पाइलट समेत रहेका केसीले खतिवडालाई निर्देशन दिइरहेका थिए।

तर अन्तिम अवस्थासम्म पनि ""इन्जिनमा पावर नआएपछि"" केसीले नै जहाज अवतरणको ""कमान्ड"" सम्हालेका थिए।

यद्यपि वरिष्ठ पाइलट वाईके भट्टराई ""हवाई संस्कृतिमा त्यो नौलो कुरा नभएको"" बताउँछन्।

""यो हवाई संस्कृतिबारे जानकारी नभएकाले मात्र भन्ने कुरा हो। यस्तो चलनलाई सामान्य मानिन्छ,"" उनले भने।

उनी आफूले पनि अरू विमानचालकलाई त्यसरी प्रशिक्षण दिएको बताउँछन्।

प्रतिवेदनका थप कुरा

आयोगको प्रारम्भिक प्रतिवेदनले यसअघि सार्वजनिक भइसकेका कतिपय कुराहरूलाई पुष्टि गरेको छ।

जस्तो पोखराको नयाँ अन्तर्राष्ट्रिय विमानस्थलको पश्चिमी प्रवेशबिन्दु अर्थात् धावनमार्ग 'वनटू' बाट अवतरण गर्न उक्त विमानले मागको कुरा यसअघि नै सार्वजनिक भएको थियो।

तर सुरुमा पोखरा विमानस्थलसँगको सम्पर्कमा एअर ट्राफिक कन्ट्रोलर (एटीसी) ले जहाजलाई पूर्वतर्फको छेउ अर्थात् रनवे 'थ्रीजीरो'बाट अवतरण गर्न निर्देशन दिएका थिए।

तर चालकहरूको अनुरोधमा त्यसलाई पश्चिमतर्फको प्रवेशबिन्दुबाट अवतरणको अनुमति दिइएको थियो।

त्यस्तै चालकले आफैँले हेरेर अवतरण गराउनेगरी जहाजलाई जमिनतर्फ ल्याउँदै गरेको पहिले नै सार्वजनिक भइसकेको कुरालाई पनि प्रतिवेदनले पुष्टि गरेको छ।

प्रतिवेदनमा विमानले सावधानी जनाउने सङ्केतहरूलाई चालकहरूले ""वास्ता नगरेको""तर्फ पनि सङ्केत गरिएको छ।

यस्ता विभिन्न आधारहरू हेरेर ""मानवीय त्रुटि""तर्फ प्रतिवेदनले सङ्केत गरेको देखिन्छ।

यद्यपि लामिछाने कुन त्रुटिका कारण दुर्घटना भयो भन्नेबारे तोकिएका दायरामा बसेर थप अध्ययन हुने बताउँछन्।

'धेरै कारण हुनसक्छन् तर दोष विमानचालकमाथि '

वरिष्ठ विमानचालक क्याप्टेन वाईके भट्टराई ""इन्जिन फेल हुँदैमा प्रोपेलर फेदर"" नहुने बताउँछन्।

""फेदर गर्दा म्यानूअल (हातले नै) नै गर्नुपर्ने हुन्छ, इन्जिन फेल हुँदैमा फेदर हुँदैन त्यो पनि दुवै प्रोपेलर फेदरिङ हुने भन्ने कुरा अलि अनौठो छ,"" उनले भने।

प्रारम्भिक प्रतिवेदन हेर्दा आफूलाई ""मानवीय भन्दा पनि बढी यान्त्रिक गढबढी हो कि भन्ने शङ्का गर्ने ठाउँ भएको जस्तो लागेको"" उनले बताए।

""जहाज बनाउने कम्पनी, इन्जिन बनाउने कम्पनी, जहाज बनाउने देश, त्यो चलाउने कम्पनी सबै आफूमाथि दोष नआओस् भन्ने चाहन्छन्,"" उनले भने।

""त्यस्तो बेलामा दोष पाइलटमाथि लगायो भने त उनीहरूले आफ्नो प्रतिरक्षा गर्ने अवस्था हुँदैन। त्यसैले यी सबै पक्षलाई हेरेर निष्पक्ष जाँच हुनुपर्छ।""

उनले सबै पक्षका स्वार्थलाई समेत दृष्टिगत गरेर ""निष्पक्ष"" जाँच गर्नसके मात्र यथार्थ बाहिर आउने धारणा व्यक्त गरे।

प्रोपेलर फेदरमा जानु भनेको के हो?

विज्ञहरूका अनुसार एटीआरजस्ता विमानमा इन्जिनले घुमाउने पङ्खालाई प्रोपेलर भनिन्छ। जहाजलाई निश्चित गतिमा अघि तान्नका लागि प्रोपेलरमा हुने ब्लेडहरूको कोण परिवर्तन भइरहेको हुन्छ।

दुर्घटना जाँच आयोगका सदस्य वरिष्ठ इन्जिनियर एकराजजङ्ग थापाले गत साता बीबीसीलाई दिएको जानकारीअनुसार विमान 'फेदर' गर्नु भनेको नौलो कुरा भने होइन।

उनका अनुसार विमानको इन्जिनमा समस्या आए पाइलटले आफैँ पनि फेदर गर्न सक्छन्। त्यस्तै इन्जिन बन्द गर्नुअघि पनि विमान फेदर गर्न सकिन्छ।

''फेदर गर्नु भनेको कुनै आश्चर्य कुरा होइन। सामान्य प्रक्रिया नै हो,'' गत साता उनले भनेका थिए।

उनका अनुसार प्रोपेलरको ब्लेडहरू टेढो किसिमले बसे विमान अघि बढ्छ।

Playback of YT flight

धार सीधा अगाडि फर्केर बस्यो भने विमान अघि बढ्दैन र त्यो अवस्थालाई नै फेदर भएको भनिन्छ।

जहाजलाई अघि नतान्ने अवस्थामा राख्नुलाई फेदर भनिन्छ। कुनै कारण आकाशमा इन्जिन रोकिए वा रोक्नुपरेमा विमान फेदर गर्नुपर्ने हुन्छ।

पाइलटले गर्नेबाहेक इन्जिनमा समस्या आएको विमानले थाहा पाए स्वचालित रूपमा फेदर हुने पनि थापा बताएका थिए।

""दुई किसिमबाट यो (फेदर) हुन सक्छ। मानवीय त्रुटि पनि हुनसक्छ … अन्य समस्या आएर पनि होला भन्ने कुरा हो। तर दुई वटाकै (दुवै इन्जिन एकैपटक फेदर हुने) सम्भावना कम हुन्छ। त्यसैले ठ्याक्कै के कारणले (त्यस्तो) भयो भन्ने हालसम्म अनुसन्धानकै क्रममा छ,'' थापाले बीबीसीसँग भनेका थिए।"
"टर्की र सिरियाको भूकम्पका कारण भत्किएका भवनहरूभित्र फसेका जीवित मानिसहरूको उद्धारका लागि समय घर्किँदै गइरहेको छ।

स्वदेशी तथा विदेशी उद्धारकर्मीहरूले जीवित मानिस रहेको ठानिएका भग्नावशेषहरू पन्छाएर जीवन बचाउन हरसम्भव प्रयास गरिरहेका छन्।

तर यसरी भग्नावशेषभित्र फसेका मानिस कति समयसम्म जीवित रहन सक्छन्?

विज्ञहरूले बीबीसीलाई बताए अनुसार यसलाई निर्धारण गर्ने विभिन्न तत्त्वहरू छन्।

भवन वा संरचना भत्किँदा च्यापिएका, थुनिएका वा फसेका व्यक्तिको अवस्थिति, पानी र श्वास फेर्ने पहुँच, त्यहाँको मौसमको अवस्था र शारीरिक तन्दुरुस्ती लगायत विभिन्न कुराहरूले उनीहरू कति समय बाँच्न सक्छन् भन्ने निर्धारण गर्छ।

अधिकांश उद्धारका कामहरू विपद्‌को घटना भएको २४ घण्टाभित्र भइसक्छन्।

तर भग्नावशेषहरूबाट मानिसहरूलाई उद्धार गर्न त्योभन्दा धेरै लामो समय लागेका उदाहरणहरू पनि छन्।

संयुक्त राष्ट्रसङ्घले विनाशकारी घटना भएको पाँच देखि सातदिनसम्म खोजी र उद्धार जारी राख्ने गरेको छ।

यस्तो निर्णय पनि लगातार एक वा दुई दिनसम्म जीवित मानिसहरूको उद्धार हुन नसकेको अवस्थामा मात्रै लिइन्छ।

त्यसो भए के-के तत्त्वले विपद्‌मा फसेका मानिसहरूलाई जीवित राख्छ?

सचेतना र पूर्वतयारी

भूकम्प वा कुनै पनि भवन अचानक ढल्ने कुरा अनुमान लगाउन सहज छैन।

तर यस्तो आपत्कालिक घटनामा आफ्नो शरीरको अवस्थिति तपाईँ घटनामा बाँच्ने अवस्थाको लागि सबैभन्दा महत्त्वपूर्ण हुने विज्ञहरू बताउँछन्।

राम्रोसँग छनौट गरिएको बस्ने ठाउँले भग्नावशेषहरूबाट पुरिनबाट मात्रै बचाउँदैन सास फेर्नका लागि ठाउँ समेत पाइन सक्छ।

""'ड्रप, कभर र होल्ड' अर्थात् निहुरिनु, छेकिनु र रोकिनुको अभ्यास गर्दा बाँच्नको लागि र श्वास फेर्नको लागि बाटो बनाउन सकिन्छ,"" टर्कीको सबैभन्दा ठूलो उद्धार तथा खोज सम्बन्धी संस्थाका संयोजक मुरत हरुन अन्गोरेन भन्छन्।

'ड्रप, कभर र होल्ड' भनेको आफ्नो हातलाई तल पारेर घुँडा टेकेर बस्नु, शरीरलाई टेबल वा कुनै माथिबाट झर्ने वस्तुबाट जोगाउने बस्तुमुनि छेकिनु र भूकम्पको झट्का नरोकिँदासम्म अडिनुलाई बुझाउँछ।

""भूकम्प जस्तै विपद्‍बाट निम्तने आपत्कालिन अवस्थाबारे शिक्षा, तालिम र सचेतना महत्त्वपूर्ण भए पनि सधैँ बेवास्ता गरिने कुरा हुन्,"" उनले थपे।

""त्यही कुराले भग्नावशेषभित्र तपाईँको बाँच्ने समय तय गर्छ।""

विश्व स्वास्थ्य सङ्गठनको आपत्कालिन परियोजनाकी प्राविधिक अधिकारी डा जेत्री रेग्मी पनि पूर्व तयारीको महत्त्वमा जोड दिन्छिन्।

""बलियो डेस्क वा टेबलको मुनी छेकिएर रहँदा बाँच्ने सम्भावना बढ्छ। हरेक आपत्कालिन अवस्था फरक हुने भएकाले कुनै कुराको निश्चित हुँदैन तर प्रारम्भिक खोजी र उद्धार प्रयासहरू स्थानीय समुदायको पूर्व तयारी क्षमतामा पनि भर पर्छ,"" उनले भनिन्।

पानी र हावाको पहुँच

भत्किएको भवनभित्र फसेको मानिस जीवित रहन श्वास फेर्नको लागि हावा र खानेपानी सबैभन्दा जरुरी हुन्छ। तर बाँच्ने कुरा उसलाई लागेको चोटमा पनि भर पर्छ। रगत बगिरहेको छ भने कुनै पनि मानिस २४ घण्टापछि जीवित भेटिने सम्भावना कम रहन्छ।

ढलेको भवनमा फसेको मानिसलाई ठूलो चोट पनि लागेको छैन र श्वास फेर्ने ठाउँ पनि पाइरहेको छ भने उसलाई बाँच्नका लागि चाहिने अर्को महत्त्वपूर्ण कुरा शरीरलाई आवश्यक मात्रामा चाहिने पानी हो।

अमेरिकाको ड्यूक विश्वविद्यालयस्थित सघन उपचार सम्बन्धी विज्ञ प्राध्यापक रिचर्ड एडवार्ड मुनका अनुसार शरीरमा अक्सिजन र पानीको कमीले बाँच्न कठिन बनाउँछ।

""हरेक वयस्कको शरीरबाट पिसाब, पसिना, श्वास फेर्दा वा बाफको माध्यमबाट एक दिनमा १.२ लिटर पानी बाहिर जान्छ,"" उनले भने।

""यसरी आठ लिटरसम्म पानी बाहिर गयो भने मानिस गम्भीर बिरामी हुन्छ।""

कतिपय आकलनहरूले मानिस पानी बिना तीन देखि सात दिनसम्म बाँच्न सक्ने देखाएका छन्।

चोटपटकको अवस्था

यदि कुनै मानिसको टाउकोमा आघात पुग्ने किसिमको चोट लागेको छ र श्वास फेर्नका लागि साँघुरो ठाउँ मात्रै छ भने विपद्को दोस्रो दिनपछि बाँच्ने सम्भावना निकै कम हुन्छ।

डाक्टर रेग्मीका अनुसार यस्तोमा फसेका मानिसहरूलाई लागेको चोटको अवस्थाबारे मूल्याङ्कन गर्नु पनि निकै महत्त्वपूर्ण हुन्छ।

""मेरुदण्ड, टाउको वा छातीमा चोट लागेका मानिसहरूलाई आघातसम्बन्धी तत्काल उपचार हुने अस्पतालहरूमा नपुर्‍याउँदासम्म नबाँच्न सक्छन्,"" उनले भनिन्।

रक्तस्राव, हड्डी भाँचिने र अङ्गभङ्ग हुने जस्ता चोटपटकले मृत्युको सम्भावना बढाउँछ।

उद्धारपछि हुने हेरचाह पनि उत्तिकै महत्त्वपूर्ण हुने डा रेग्मी बताउँछिन्।

""भग्नावशेषबाट जीवित उद्धार गरिएकाहरूको पनि 'क्रस सिन्ड्रोम'का कारण मृत्यु हुनसक्छ। यस्तो अवस्था साधरणतया भूकम्पजस्ता विनाशकारी घटनामा च्यापिएका मानिसहरूमा हुने गर्छ।""

उनका अनुसार भग्नावशेषमा च्यापिएका कारण मांसपेशीमा क्षति पुगेका कारण शरीरमा उत्पन्न हुने एउटा विषाक्त पदार्थका कारण 'क्रस सिन्ड्रोम' हुनेगर्छ।

जब शरीरलाई थिचेर राखेको भग्नावशेष हटाइन्छ यस्तो विषाक्त पदार्थ शरीरका अन्य ठाउँमा फैलिएर गम्भीर असरहरू देखा पर्न सक्ने डा रेग्मी बताउँछिन्।

हावापानी र मौसमको अवस्था

विपद्का घटना भएका क्षेत्रको मौसमले पनि भग्नावशेषमा फसेका मानिसहरू कति समयसम्म बाँच्छन् भन्ने कुरा निर्धारण गर्छ।

प्राध्यापक मुनका अनुसार टर्कीमा अहिले रहेको जाडो मौसमले परिस्थितिलाई झन् खराब बनाएको छ।

""एकजना वयस्कले २१ डिग्री सेल्सियससम्मको तापक्रम आफ्नो शरीरको तातोपना नगुमाई सहन सक्छ। तर त्यो भन्दा चिसो भयो भने स्थिति फरक पर्न सक्छ,"" उनले भने।

त्यस्तो अवस्थामा शरीरको तापक्रमले वरपरको तापक्रम पछ्याउन सुरु गर्छ।

""हाइपोथर्मिया (शरीरको तापक्रम धेरै न्यून भएर जाने समस्या) हुने गति व्यक्तिको एकान्तपनामा र ओतको अवस्थामा पनि भर पर्छ। धेरै थोरै र कम भाग्यशालीहरूलाई मात्र यस्तो अवस्थामा हाइपोथर्मिया हुन्छ,"" सघन उपचार विशेषज्ञले भने।

तर गर्मीका कारण वरिपरिबाट बन्द रहेको ठाउँ धेरै तातो भयो भने पनि च्यापिएको मानिसले शरीरमा रहेको पानीको मात्रा छिटो गुमाएर बाँच्ने सम्भावना कम हुँदै जान सक्छ।

मानसिक स्वास्थ्य

विज्ञहरूका अनुसार सधैँजस्तो अवमूल्यन गरिएको विषय मानसिक सुस्वास्थ्य र नियन्त्रण हो।

उनीहरूका अनुसार आफू जीवित रहने इच्छाशक्तिमा आफ्नो मनलाई अडिग राख्न सक्नु बाँच्नका लागि महत्त्वपूर्ण हुन्छ।

""डर हाम्रो प्राकृतिक प्रतिक्रिया हो, तर हामी आत्तिनु हुँदैन। हामी बाँच्नका लागि मानसिक रूपमा बलियो हुनुपर्छ,"" उद्धारविज्ञ अन्गोरेन भन्छन्।

यसका लागि दृढ सङ्कल्प पनि आवश्यक पर्छ।

उनी वर्षाको पानी पिएर र कार्टुनको बक्सा खाएर बाँचेका विवरण आएका थिए। उनले आफ्नो दिमाग सक्रिय राखिरहन बच्चाका खेलौनासँग खेलेका थिए।

सन् २०१३ मा बाङ्ग्लादेशमा भत्किएको एउटा कारखानाबाट १७ दिनपछि एकजना महिलालाई जीवितै बाहिर निकालियो।

""मैले उद्धारकर्मीहरूको आवाज धेरै दिनदेखि सुनिरहेकी थिएँ। उनीहरूको ध्यान तान्न लौरो र डन्डीले भग्नावशेषमा हानिरहेँ तर कसैले मलाई सुनेन,"" आफ्नो उद्धार भएपछि उनले भनेकी थिइन्।

""मैले १५ दिनसम्म प्याकेटमा राखिएका खानेकुरा खाएँ। अन्तिम दुई दिन खानका लागि पानी बाहेक केही बाँकी थिएन।""

हेइटीमा २ लाख २० हजार मानिसहरूको ज्यान जाने गरी सन् २०१० मा आएको भूकम्पपछि एकजना मानिस एउटा पसल रहेको भग्नावशेषभित्र १२ दिनसम्म बाँचेका थिए।

पछि अर्का एकजना मानिस भूकम्पपछि बनेको भग्नावशेषमा फसेर २७ दिनसम्म बाँचेको विवरण आए।

सन् २००५ मा पाकिस्तान नियन्त्रित कश्मीरमा भूकम्पको दुई महिनापछि ४० वर्षकी महिलाको भान्साबाट जीवितै उद्धार गरिएको थियो। नक्ष बीबी नामकी ती महिला मांसपेशीहरू सुकेको र बोल्न नसक्ने अवस्थामा भेटिएकी थिइन्।"
"एसेक्सको ग्रेज सहरका २३ वर्षीय उनी सन् २००३ मा नै घर फर्कने ठानिएको थियो।

सन् २००३ को फेब्रुअरीमा उनले एक महिना लामो सगरमाथा आधार शिविरतर्फको पदयात्रामा रहँदा आफू केही दिन सम्पर्कमा नहुने कुरा इमेलमार्फत् बताए।

आफ्नो परिवारका लागि उनले अन्तिम सन्देशमा लेखेका थिए: ""तपाईँहरूले सोचेभन्दा छिट्टै फर्कनेछु।""

तर उनी कहिल्यै फर्किएनन्।

सन् २००३ को जुलाई, एलेक्सको २४ ‍औँ जन्म महिनामा उनकी दिदी डा. अन्ना क्रोजियर र उनका जेठा दाजु डा. जोएल रत्नासोथी बिदा मिलाएर नेपाल आए। त्यति बेला उनीहरूले आफ्नो भाइको जुत्तासहित सबै कुरा लुटिएको थाहा पाए। त्यसपछि उनी हराएको देखिन्छ।

दुई दशकपछि, उनीहरूका बुबाको स्वास्थ्य बिग्रँदै गएको छ। र, अचानक आफ्नो भाइबारे जानकारी पाउन ""आवश्यक महसुस भएको"" डा. क्रोजियर बताउँछिन्।

'उसले हामीलाई सम्पर्क गर्थ्यो होला'

एक साता अघिसम्म क्रोजियरले आफ्नो बेपत्ता भाइको मृत्यु भएको अनुमान गरेकी थिइन्।

तर, उनी बेपत्ता भएको २० औँ वर्ष पुग्न लाग्दा क्रोजियरले भाइलाई खोज्न १० महिना नेपालमा बिताएकी थिइन्। उनले त्यति बेला आफूले गरेका टिपोटहरू हेरिन्।

अहिले उनले आफ्नो भाइले नभेटिन चाहेको अनुमान गरेकी छिन्।

""मैले उसको निधन भयो होला भन्ने ठानेको थिएँ वा उसले हामीलाई सम्पर्क गर्थ्यो- तर अहिले मलाई लाग्छ ऊ लुटिएपछि निकै डरायो होला,"" चेल्म्सफोर्डमा रहेकी उनले भनिन्।

एक व्यक्तिले उनीहरूलाई एलेक्सले स्वयंलाई एक होस्टलको कोठामा थुनेको देखेको बताएका थिए। ती व्यक्तिलाई विश्वास गर्दा एलेक्स ""स्पष्ट रूपमा निकै तनावमा रहेको"" हुनसक्ने उनले बताइन्।

एलेक्स अहिले उमेरले ४४ वर्षको हुने थिए। यी तमाम वर्षहरूमा कुनै पनि वार्षिकोत्सव, जन्मदिन र अन्य पारिवारिक अवसरहरूमा उनलाई सधैँ परिवार र साथीभाइहरूले सम्झिरहे।

""हामीलाई हाम्रो रूखको एउटा हाँगा भाँचिएजस्तो लाग्छ,"" डा क्रोजियर भन्छिन्।

""उसको ४० औँ जन्मदिनमा हामी सबैले एक अर्कालाई भेट्यौँ, त्यो क्षण निकै पीडादायी थियो। परिस्थिति दुःखद थियो किनकि त्यहाँ ऊ थिएन।

'ऊ निकै कमजोर थियो’

सामाजिक सञ्जालमा अपिल गरिने समय अगावै, सन् २००३ मा अहिले ४७ वर्ष पुगेकी डा. क्रोजियर र उनका ४६ वर्षीय भाइ डा. जोएल रत्नासोथीले स्थानीय पद प्रदर्शकको सहयोगमा आफ्नो भाइका पाइलाहरू पच्छ्याएका थिए।

केही साताको खोजीपछि उनीहरूले आफ्नो भाइसँग भएको पैसा र अन्य सम्पत्ति लुटिएको थाहा पाए। तर राहदानी भने दुबईका लागि हवाई यात्राको व्यवस्थापन गर्न खोज्दा एक ट्राभल एजेन्सीमा छोडेका थिए।

“एक सातादेखि म हरेक दिन उसको बारेमा सोचिरहेकी छु...मलाई ऊ काठमाण्डू फर्किएर दुबई जाने तयारी गरेको याद आयो। ऊ त्यो डकैतीबाट बचेको थियो भने अहिले के गर्दै होला? कहाँ छ होला?""

उनको भाइलाई लुटेराहरूले निशाना बनाएको हुनसक्ने डा. क्रोजियरको ठम्याइ छ। किनकि उनी यात्रामा ""एक्लो रहेकाले” “कमजोर भएको” उनको विश्वास छ। जसका कारण ""ऊ मानसिक रूपमा खलबलिएको” हुनसक्ने उनले ठानेकी छन्।

उनको नेपाल भ्रमण कम्प्युटर विज्ञानमा स्नातक गर्दै गर्दाको एक वर्ष लामो यात्राको एक अंश थियो।

क्रोजियरले आफ्नो भाइको बारेमा जानकारी खोज्न १० महिना नेपालमा बिताइन्। उनले स्थानीयवासीहरू सँग कुरा गरिन्, आफ्नो भाइ नेपालको अरुण उपत्यका पुगेको निश्चित भयो र सन् २००३ को अप्रिल महिनाको सुरुवातमा काठमाण्डू फर्किइन्।

उनले दुबईका लागि हवाई यात्राको टिकट बुक गर्न खोजेका थिए तर त्यसपछि उनी बेपत्ता भए।

उनी भन्छिन्, ""हामीले उसलाई भेटेनौँ"" भन्ने सत्य स्विकारेर घर फर्कनु परेको क्षण ""वास्तवमै भयावह"" थियो।

'पीडादायी र हृदय विदारक'

उनीहरूका बुबा एन्थोनीको स्वास्थ्य बिग्रँदै जाँदा, उनीहरूसँग अन्तिम सम्पर्क भएको २० वर्ष पछि उनको भाइबारे अनुत्तरित प्रश्नहरूको जबाफ खोज्न ""अचानक जरुरी"" लागेको डा. क्रोजियर बताउँछिन्।

""भाइको अवस्थाबारे थाहा नपाई बुबा बित्नु भयो भने त्यो निकै पीडादायी र हृदय विदारक हुनेछ।""

""मलाई आशा छ ऊ जीवित छ। बरु हामीलाई सीधै सम्पर्क गर्नु पर्दैन। तर, आफू जीवित रहेको जानकारी देओस्। विशेष गरी बुबाको लागि।""

आमासमेत हुनुले डा. क्रोजियरलाई भाइ हराउनुबारे फरक दृष्टिकोण दिएको छ।

""यो सबैले यथार्थमा तपाईँका लागि जीवनमा के महत्त्वपूर्ण छ भनेर महसुस गराउँछ र कदर गर्न सिकाउँछ। सबैभन्दा महत्त्वपूर्ण कुरा आफ्ना सन्तान सुरक्षित हुनु हो। अरू सबै कुरा गौण हुन्।“

""ऊ हराउनुले परिवारमा सबैलाई गाह्रो बनाएको छ।“

डा. क्रोजियर आफ्नो भाइलाई देखेका वा उनी हराउनुबारे जानकारी हुन सक्ने जो कोहीसँग कुरा गर्न चाहन्छिन्।"
"बीबीसीले भग्नावशेषमा परिणत भएका तीन वटा नयाँ भवनहरूको जाँच गरेर भवन सुरक्षामा तीनले उजागर गरेका पक्षहरू पत्ता लगाउने प्रयास गरेको छ।

दक्षिणी टर्की र उत्तरी सिरियामा ७.८ र ७.५ म्याग्निच्युडका दुईवटा ठूला भूकम्पहरूले हजारौँ मानिसहरूको ज्यान लिनुका साथै सबैखाले भवनहरू जमिनसम्मै भत्काइदिएको छ।

यहाँको भूकम्पमा सबैभन्दा नयाँ केही भवनहरू पनि ढलेपछि भवन सुरक्षाको मापदण्डबारे केही जरुरी प्रश्नहरू उठेका छन्।

आधुनिक निर्माणको प्रविधि अनुसार निर्माण भएका भवनहरूमा यो हदसम्मको धक्काबाट ठूलो क्षति हुन नहुने हो।

यसअघिका भूकम्पपछि बनेका मापदण्डहरूका कारण यो देशमा नयाँ भवनहरूमा यो सुरक्षा सुनिश्चित भएको हुनुपर्ने हो।

एक वर्षअघि बनेको 'अपार्टमेन्ट'

बीबीसीले अध्ययन गरेका तीनवटा मध्ये पहिलो भवनको सामाजिक सञ्जालमा आएका भिडिओहरूमा मानिसहरू चिच्याइरहेको र जोगिन दौडिरहेको देखिन्छ।

मलाट्यामा रहेको भवनको तल्लो आधा भाग भत्कँदै गरेको देखिन्छ र माथिल्लो भाग कोल्टे परेर अडिन्छ।

यो बहुतले आवासीय भवन 'अपार्टमेन्ट' गत वर्ष मात्रै बनेको हो।

सामाजिक सञ्जालमा राखिएका भवनका यसअघिका विज्ञापनहरूमा यो भूकम्प प्रतिरोधी मापदण्ड अनुसार बनेको दाबी गरिएको छ।

यसको आफ्नै विज्ञापन भने अहिले अनलाइनमा उपलब्ध छैनन् तर सामाजिक सञ्जालमा राखिएका स्क्रीनसट र भिडिओहरूबाट यही कम्पनीको विज्ञापन भएको ठम्याउन सकिन्छ।

हालै बनेको मतलब यो सन् २०१८ मा अद्यावधिक गरिएको नयाँ भवन निर्माण मापदण्ड अनुसार बनेको हुनुपर्छ।

यो मापदण्डमा भूकम्पको जोखिमयुक्त क्षेत्रमा बन्ने नयाँ संरचनाहरूमा उच्च गुणस्तरको कङ्क्रिटलाई स्टिलको डन्डी प्रयोग गरेर मजबुत बनाउनुपर्ने भनिएको छ।

भवनमा प्रयोग हुने पिल्लरको लहर र बीमहरू पनि भूकम्पको प्रभाव कम गर्न सक्नेगरी राखिनुपर्ने नियम छ।

बीबीसीले यो भवन निर्माणमा प्रयोग भएको मापदण्ड पुष्टि गर्न सकेको छैन।

१६ तले भवनको आधा भाग जमिनमा

तस्बिरहरूले तटीय सहर स्केन्दोरुनमा हालै बनेको अर्को अपार्टमेन्ट भवनको पनि धेरै भाग भत्किएको देखाएका छन्।

सोह्र तल्ले उक्त भवनको अगाडी र छेउपट्टिको भाग पूरै भत्किएका छन् भवनको एउटा भाग मात्रै ठाडो अडिएको छ।

यो भवन सन् २०१९ मा निर्माण सकिएको देखिन्छ।

यसको अर्थ उक्त भवन पनि नयाँ मापदण्ड अनुसार बनेको हुनुपर्छ।

बीबीसीले भवन निर्माण गर्ने कम्पनीसँग सम्पर्क गरे तापनि कुनै जवाफ पाएन।

नौ तले भवनको अधिकांश भाग भग्नावशेष

बीबीसीले पुष्टि गरेको एन्टाकीयाको अर्को भवनको तस्बिरमा पनि नौ तले भवनको अधिकांश भाग भग्नावशेष भएको छ।

यसमा निर्माणकर्ताको नाम पनि देखिन्छ: 'गुक्लु बाची'।

हामीले उक्त भवनको उद्घाटन समारोहको भिडिओ भेट्यौँ जसले यसको निर्माण सन् २०१९ को नोभेम्बरमा सकिएको पुष्टि गर्छ।

उक्त भिडिओमा निर्माणकर्ताले यो परियोजना निर्माणको गुणस्तरका दृष्टिले समेत विशेष रहेको दाबी गरेको छ।

बीबीसीको जिज्ञासामा यसका निर्माताले भनेका छन्, ""मैले बनाएका सयौँ भवनहरूमध्ये दुर्भाग्यवश र दुखद् रूपमा दुई वटा भत्किएका छन्।""

उनले भूकम्पको ठूलो धक्काका कारण यो सहरका लगभग सबै भवन ढलेको दाबी गरेका छन्।

भवन निर्माण गुणस्तरबारे बहस

कडा भूकम्प प्रतिरोधी मापदण्ड लागु भएको क्षेत्रमा धेरै भवनहरू ढलेपछि टर्कीका धेरै मानिसहरूले भवन निर्माण गुणस्तरबारे प्रश्न गरिरहेका छन्।

भूकम्प शक्तिशाली भए पनि राम्रोसँग बनाइएका भवनहरूले यसको धक्का बहन गर्न सक्नुपर्ने विज्ञहरू बताउँछन्।

""यो भूकम्पको धक्का निकै ठूलो भए पनि राम्रोसँग बनाइएका भवनहरू ढाल्ने किसिमको थिएन,"" लन्डनस्थित युनिभर्सिटी कलेजका विज्ञ डेभिड एलेक्जान्डरले भने।

""धेरै ठाउँमा धक्काको स्तर अत्यधिक मापन भएको ठाउँमा भन्दा कम थियो। त्यस कारण हामी के निष्कर्ष निकाल्न सक्छौँ भने भत्किएका हजारौँ घरहरूमध्ये अधिकांशले निर्माण मापदण्ड पूरा गरेका थिएनन्।""

निर्माण मापदण्डको कार्यान्वयनमा असफलता

सन् १९९९ मा देशको उत्तर पश्चिमी भूभागमा भूकम्पले १७,००० मानिसहरूको ज्यान लिएपछि भवन निर्माणको मापदण्डमा कडाइ गरिएको छ।

तर कुनै मापदण्डहरूको कार्यान्वयन कमजोर छ।

""अर्को पक्ष के पनि हो भने भइरहेका भवनहरूको सबलीकरण पनि निकै काम भएको छ र नयाँ भवनहरूमा पनि मापदण्ड पालना न्यून छ,"" प्राध्यापक एलेक्जान्डरले भने।

बीबीसीका मध्यपूर्व संवाददाता टम बेटमनले दक्षिणी सहर अडानामा कुरा गरेका कतिपयले भत्किएकामध्ये एउटा भवन २५ वर्षअघिको भूकम्पमा पनि चर्किएको तर राम्रोसँग सबलीकरण नगरी छोडिएको बताएका छन्।

ठूल्ठूला भूकम्प आइरहने विगत भए पनि जापानजस्ता देशहरूमा दशौँ लाख मानिसहरू घना जनसङ्ख्या भएको क्षेत्रमा अग्ला भवनहरूमा बसिरहेका छन्।

यसले पनि भूकम्प प्रतिरोधी निर्माणको मापदण्ड पालनाले कसरी मानिसहरूलाई विपद्‍बाट जोगाउन सकिन्छ भन्ने देखाउँछ।

भूकम्प सम्बन्धी सुरक्षाको मापदण्ड भवनको प्रयोग र भूकम्पको जोखिमयुक्त क्षेत्रसँगको दूरीका कारण फरकफरक हुनसक्छ।

कतिपय भवनहरूलाई जमिनमा हुने कम्पनबाट अलग गर्न भवनको मुनि पट्टी झट्का अवशोषक राख्ने गरिन्छ।

टर्कीमा सरकारले भवन निर्माणको मापदण्ड पालना नगरेका भवनहरूलाई निश्चित जरिवाना लिएर सुरक्षा प्रमाणपत्र दिने गरेको छ।

सन् १९६० देखि सुरु गरेर सन् २०१८ सम्म यस्तो प्रचलन कायम रह्यो।

आलोचकहरूले यस्तो छुट दिने प्रचलनले भूकम्प जस्ता विपत्तिमा जोखिम बढाउन सक्ने भन्दै लामो समयदेखि चेतावनी दिँदै आएका छन्।

भूकम्प प्रभावित दक्षिणी टर्कीमा ७५,००० भवनहरूले यस्तो छुट पाएको इन्जिनियरहरूको एउटा संस्थाले जनाएको छ।

पछिल्लो भूकम्प आउनुभन्दा केही दिन अघिसम्म पनि टर्कीका सञ्चारमाध्यमले थप भवनहरूलाई यस्तो छुट दिन तयार गरिएको नयाँ कानुन संसद्‌मा स्वीकृतिका लागि पठाइएको उल्लेख गरेका थिए।

एकजना भूगर्भविद्ले भने भूकम्पको उच्च जोखिम रहेका क्षेत्रमा यस्तो छुट दिने कानुन पारित भए त्यो ""अपराध"" हुने चेतावनी दिएका थिए।

बीबीसी टर्कीसले प्राप्त गरेको प्रतिवेदनले सन् २०२० मा घातक भूकम्प गएको इजमिर प्रान्तमा ६,७२,००० भवनहरूले यस्तो छुट प्राप्त गरेको देखाएको थियो।

उक्त प्रतिवेदनले त्यहाँको वातावरण र सहरीकरण मन्त्रालयलाई उद्धृत गर्दै सन् २०१८ मा करिब एक करोड ३० लाख भवनहरू मापदण्ड उल्लङ्घन गरेर निर्माण गरिएको उल्लेख गरेको थियो।"
"'अहिले पनि आफूले आफूलाई ऐनामा हेर्न मन लाग्दैन'

उनलाई चार वर्षको हुँदा म्यानेन्जाइटिज भयो। पछि रगतमा इन्फेक्सन भएर दुवै खुट्टा काट्नु पर्‍यो।

काठमा‍ण्डू डल्लुका ३५ वर्षीय डबल एम्प्युटि सुमित सुवाल अहिले लोकप्रिय विभिन्न व्यक्तिसँग काम गर्छन् र खासगरी उनीहरूको गितार बनाउँछन्।

“गितार बनाउन मैलै आफै सिकेको हुँ। अपाङ्गता भएपछि म कहीँ पनि जान नसक्ने भएँ। अनि मेरो काम नै गितार बजाउने र बनाउने भयो। त्यही गर्दा गर्दै यो यात्रामा जोडिएँ,“ उनले बीबीसी न्यूज नेपालीलाई बताए।

वितग १५ वर्षदेखि गितार बनाउने पेशामा लागिरहेका सुवाल निकै लामो स‌ङ्घर्ष गरेर यहाँसम्म पुगेको बताउँछन्।

“अरू हिँडेको देख्दा आफूलाई पनि दौडिन मन लाग्थ्यो। मन एकदम बेचैन हुँदा गाह्रो हुन्थ्यो। अनि आत्महत्याको प्रयास पनि गरेँ। अहिले पनि आफूलाई ऐनामा हेर्न मन लाग्दैन।“"
"सबैभन्दा खतरनाक प्राकृतिक विपद्‌मध्ये एक- चट्याङबाट जोगाउने प्रविधिमा २७० वर्षभन्दा बढी समयमा मुलभूत रूपमा कुनै परिवर्तन भएको छैन्। तर युरोपेली वैज्ञानिकहरूको एउटा समूहले उनीहरूले लेजरको प्रकाशको सहायताले चट्याङको दिशा मोड्न सफलता हासिल गरेको विश्वास गरिरहेका छन्।

चट्याङ एकदमै शक्तिशाली र चाखलाग्दो प्राकृतिक प्रक्रिया हो जुन खतरनाक पनि हुनसक्छ। सन् २०१९ को एउटा अध्ययनले वर्षेनी चट्याङले विश्वभर २४,००० जनासम्म मानिसले ज्यान गुमाउने गरेको आकलन गरेको थियो।

र सन् २०२० मा चट्याङले अमेरिकामा मात्रै घर र व्यवसायमा गरेर २ अर्ब डलर बराबरको क्षति गराएको इन्स्युरेन्स इन्फरमेशन इन्स्टिच्युटले जनाएको छ।

सन् १७५२ मा बेन्जमिन फ्र्याङ्कलिनले लाइटनिङ् रडको आविस्कार गरेयता चट्याङसँग जुझ्ने प्रविधि लगभग उस्तै प्रकारको रहि आएको छ। जसको अर्थ यिनले क्षति व्यापक रूपमा कम गर्ने अपेक्षा विगतमा निक्कै कम थियो।

तर अहिले युरोपेली वैज्ञानिकहरूको एउटा समूहले लेजरको प्रयोग गरेर चट्याङलाई तर्काउनसक्ने विधि विकास गरेको हुनसक्ने विश्वास व्यक्त गरेको छ।

चट्याङ तर्काउने लेजर

स्विस पहाडको टाकुरामा लेजर लाइटनिङ रड (एलएलआर) ले सफलतापूर्वक चट्याङ्लाई दर्जनौँ मिटर परसम्म धकेलेको छ।

सन् २०२१ यता युनिभर्सिटी अफ जिनिभा र प्यारिसको इकोल पोलिटेक्निक इन्स्टिच्युटको समूहले चार पटक यस्तो उपलब्धि हासिल गरिसकेका छन्। तर त्यसको नतिजाबारे यसै महिना मात्रै नेचर फोटोनिक्स जर्नलमा लेख प्रकाशित भएको हो।

चट्याङ रोक्ने रडहरू धातुका पोलहरू हुन् जुन भुईँसँग जडान गरिएको हुन्छ। तीनले विद्युतको चार्जलाई सोस्ने र तितरवितर गरिदिने काम गर्छन्। तर उनीहरूले आफ्नो उचाईको लगभग बराबरको भुईँको व्यास क्षेत्रमा मात्रै सुरक्षा दिनसक्छन्।

""यसको अर्थ एउटा १० मिटर अग्लो रडले १० मिटर व्यास भएको क्षेत्रलाई सुरक्षित बनाउन सक्छ,"" प्यारीस मुख्यालय रहेको इकोल पोलिटेक्निकका भौतिकशास्त्री तथा परियोजनामा आवद्ध एक जना वैज्ञानिक एरेलिएन होउआर्डले बीबीसीलाई बताए।

""तर हामीले हाम्रो चट्याङ रोक्ने छडलाई कति विस्तार गर्नसक्छौँ भन्नेमा एउटा सीमितता छ। त्यही भएर जब हामी विमानस्थल वा परमाणु केन्द्र जस्ता संवेदनशील क्षेत्रको चर्चा गर्छौँ प्रविधिमा पनि सीमितता छ।""

लेजर विमहरू लाइटनिङ रडहरू भन्दा धेरै परसम्म पुग्नसक्छन जसले सैद्धान्तिकरूपमा भन्दा नाटकीय ढङ्गले जमिनका सुरक्षित क्षेत्रहरूलाई विस्तार गरिदिन्छन्।

""म ठान्छु कि ठूलो लेजरको सहयताले हामी सयौँ मिटर वा एक वर्ग किलोमिटरसम्मको क्षेत्रलाई सुरक्षा दिनसक्छौँ,"" होउआर्ड भन्छन्।

तर यो प्रणालीले काम कसरी गर्छ?

लेजरको प्रकाशको क्षमता वस्तुलाई छेडेर जान्ने सम्मको हुन्छ त्यही भएर लेजरले 'भर्चुअल' लाइटनिङ रडको भूमिका पनि खेल्न सक्छन्।

उनीहरूले वायुलाई विद्युतीय रूपमा सम्वाहक बनाउन सक्छन्।

होउवार्ड भन्छन्, ""शक्तिशाली लेजरले यस्तो खालको प्रकाश उत्सर्जन गर्छन् जसले अक्सिजन र नाइट्रोजनका अणुहरूलाई हावामा छुट्टाछुट्टै बनाइदिन्छन् जसले त्यो हावालाई विद्युत प्रवाह हुनसक्ने बनाइदिन्छ।""

वैज्ञानिकहरूले २५ सय मिटर अग्लो स्वीस पर्वत सान्टिसलाई परीक्षण गर्ने थलो बनाएका थिए। उक्त थलो बिजुली चम्किएको निरीक्षण गर्न पहिलेदेखि प्रयोग हुँदै आएको थियो।

उक्त पाहाडको टाकुरामा एउटा टेलिकम्युनिकेशन कम्पनीको टावर पनि रहेको छ जसमा एउटा लाइटनिङ रड पनि छ। त्यो चट्याङबाट सर्वाधिक प्रभावित हुने युरोपको एउटा संरचनामा पर्छ।

सन् २०२१ को जुनदेखि सेप्टेम्बरसम्म वैज्ञानिकहरूले द्रुत प्रकारका क्यामेराहरूको प्रयोग गरी उक्त टावरमा परेका चट्याङकाबारेमा तथ्याङ्क सङ्कलन गरेका थिए।

एक वर्षको परिणाम विश्लेषण गर्दा लेजरले चट्याङलाई ६० मिटर परसम्म तर्काएको वैज्ञानिकहरूले पाएका थिए। उक्त संरचनामा चट्याङ पर्नु अघिका चारवटै घटनामा लेजर संरचना अन गरिएको थियो।

""त्यो ज्यादै रोचक परिणाम थियो र मेरो करिअरकै सबैभन्दा खुसीको क्षण थियो,"" होउवार्ड स्वीकार गर्छन्।

तर हामीले लेजरलाई आकाशमा हानेर चट्याङलाई तर्काउने प्रविधि कार्यान्वयनमा ल्याएर लाइटनिङ रडहरूलाई विस्थापित गर्नुअघि धेरै कुरा गर्न बाँकी छ।

उदाहरणका लागि अनुसन्धानकर्ताहरूले लामो दुरीसम्म लेजरहरूले चट्याङलाई डोर्‍याउन सक्छन कि सक्दैनन भन्ने निर्क्यौल गर्न बाँकी छ।

थप चट्याङको भविष्यवाणी

होउवार्ड भन्छन् उनको टोलीले नयाँ प्रविधिको वास्तविक प्रभावकारिता परीक्षण गर्न थप अनुसन्धानहरू गर्नु आवश्यक छ।

""तर हामीले विगतमा प्रयोगशाला परीक्षणमा के के देख्यौँ त्यो देखाएका छौँ। विगतमा लेजरलाई लाइटनिङ रडका रुपमा प्रयोग गर्न प्रस्ताव राख्ने वैज्ञानिकहरूलाई त्यो सम्भव छैन भनिएको थियो,"" फ्रान्सेली भौतिकशास्त्रीले भने।

""तर त्यो बदलिरहेको छ किनभने लेजरहरू झन् झन् शक्तिशाली भइरहेका छन् र उनीहरूले हामीलाई त्यस्ता खालका परीक्षण गर्न दिइरहेका छन्।""

केही दशकअघि सबैभन्दा शक्तिशाली लेजरले एक सेकेन्डमा १० पटक प्रकाश उत्सर्जन गर्न सक्थ्यो। स्विटजरल्याण्डमा सन् २०२१ मा प्रयोग भएको लेजरले प्रति सकेन्ड १,००० पटक प्रकाश उत्सर्जन गर्न सक्थ्यो। तर होउवार्डका अनुसार त्यसको मूल्य ज्यादै उच्च अर्थात् २ अर्ब डलर रहेको छ।

अध्ययनहरूले जलवायु परिवर्तनका कारण विश्वभर चट्याङ्को सङ्ख्या अझ बढ्नसक्ने भविष्वाणी गरेका छन्। यस्तोमा बेन्जमिन फ्रयाङ्कलिनले लगभग ३ सय वर्ष अघि गरेको आविस्कारको विकल्प खोज्नु अत्यावश्यक बनिसकेको छ।

""अहिले जुन अवस्था देखिएको छ, त्यसले विश्वभर असर पारिरहेको एउटा सुन्दर तर घातक प्रवृतिसँग जुझ्न हामी अझ राम्रोसँग तयार हुनुपर्छ भन्ने कारण हामीलाई दिएको छ,"" ती भौतिकशास्त्रीको निष्कर्ष छ।"
"क्याम्बोडियास्थित एङ्कोरका प्राचीन शासकका राजकीय अलङ्कार र आभूषणहरू गत ग्रीष्मयाममा लन्डनमा पुनः देखा परेका थिए भन्ने खुलासा गरिएको छ। तीमध्ये केही सातौँ शताब्दीका छन्।

ती सामग्रीहरू एङ्कोरबाट चोरी भएर विदेशिएका थिए। ती सामग्रीहरू पुरातात्त्विक वस्तुको तस्करी गर्ने ब्रिटेनका डग्लस ल्याच्फर्डको स्वामित्वमा थिए।

तीमध्ये अधिकांश राजकीय आभूषणहरू पहिला कहिल्यै पनि आफूले नदेखेको र ती अहिले पनि अस्तित्वमा रहेको थाहा पाउँदा आफूहरू छक्क परेको विज्ञहरूले बताएका छन्।

उक्त आभूषणहरूको सङ्ग्रह गोप्य रूपमा क्याम्बोडियाको राजधानी फिर्ता पठाइएको छ। अब ती पुरातात्त्विक वस्तुहरू त्यहाँको राष्ट्रिय सङ्ग्रहालयमा प्रदर्शनीमा राखिनेछ।

संयुक्त राज्य अमेरिकामा मुद्दाको सुनुवाइको पालो कुर्दाकुर्दै ल्याच्फर्डको सन् २०२० मा मृत्यु भएको थियो। उनको मृत्युपछि उनको परिवारले क्याम्बोडियाबाट चोरिएका ती वस्तुहरू फिर्ता गर्ने वचन दिएको थियो। तर फिर्ता हुन लागेको सङ्ग्रहमा के छ भन्ने क्याम्बोडियाली अधिकारीहरूलाई थाहा थिएन।

""ल्याच्फर्ड परिवारका एक प्रतिनिधिले मलाई गाडीमा राखेर एउटा अज्ञात स्थानमा लगे। त्यहाँको पार्किङस्थलमा चारवटा बाकस राखिएको एउटा गाडी थियो,"" क्याम्बोडियाको अनुसन्धान टोलीका प्रमुख ब्र्याड गोर्डनले भने।

गत वर्ष लन्डनको भ्रमण गर्दा उनले पहिलो पटक ती प्राचीन आभूषणहरू देखेका थिए।

""मलाई रुन मन लाग्यो। मलाई लाग्यो - आबुइ, प्राचीन क्याम्बोडियाली सभ्यताका राजकीय आभूषणहरू एउटा कारमा चारवटा बाकसमा छन्।""

ल्याच्फर्डको सङ्ग्रहमा के-के छ?

ती बाकस खोलेर हेर्दा राजमुकुट, कम्मरबन्द र कुण्डलसहित सुनबाट बनेका र रत्नजडित ७७ वटा विभिन्न आभूषण फेला परे।

तीमध्ये एउटा ठूलो कचौरा ११औँ शताब्दीको भएको ठानिएको छ। परीक्षण गर्न बाँकी भए पनि त्यो ठोस सुनबाट बनेको जस्तो देखिन्छ।

त्यो कचौरा एङ्कोरको राजपरिवारका सदस्यले भात खान प्रयोग गरेको हुनसक्ने विज्ञहरूले अनुमान गरेका छन्।

एउटा राजमुकुट एङ्कोरकालभन्दा अगाडिको जस्तो देखिएको विज्ञहरू बताउँछन्।

उनीहरूका अनुसार त्यो मुकुट सातौँ शताब्दीमा बनेको हुनसक्छ।

फूलको एउटा सानो प्रतिमासहित अरू वस्तुको रहस्य खुल्न अझ बाँकी नै छ।

त्यो प्रतिमा किन बनाइएको थियो र त्यसको प्रयोजन के थियो भन्ने कुरा थाहा हुन सकेको छैन।

प्राचीन सामग्रीहरू कसरी पुगे लन्डन?

अधिकांश वस्तुहरू 'एङ्कोर वाट' मन्दिरका भित्तामा कुँदिएका आकृतिसँग मिल्दाजुल्दा छन्। उक्त प्राचीन मन्दिरलाई यूनेस्कोले विश्वसम्पदाका रूपमा सूचीकृत गरेको छ।

विश्वकै सबैभन्दा ठूलो धार्मिक संरचना मानिने उक्त मन्दिरको निर्माण सन् ११२२ मा सुरु भएको थियो। हिन्दू देवता विष्णुको उक्त मन्दिर कालान्तरमा बौद्ध धार्मिक स्थल बन्न पुग्यो।

ती आभूषणहरू कसरी र कहिले हराएका थिए तथा कसरी लन्डन पुगे भन्ने स्पष्ट छैन।

क्याम्बोडिया फ्रान्सको उपनिवेश हुँदा 'एङ्कोर वाट'मा ठूलो लुटपाट भएको थियो। तर सन् १९७० को दशकमा खमेर रुज शासनकालमा क्याम्बोडियाका अरू धेरै मन्दिरहरू लुटिए। दशकौँसम्म त्यो क्रम चलिरह्यो।

पुरातत्त्वविद् सोनेट्रा सेङले मन्दिरको भित्तामा कुँदिएका आकृतिका आधारमा प्राचीन एङ्कोर क्षेत्रका आभूषणहरूको अध्ययन गरेकी थिइन्। अहिले बल्ल उनले वास्तविक आभूषणहरू देख्न पाएकी छन्।

""यी आभूषणहरूले ढुङ्गामा कुँदिएका आकृति र जे भन्ने गरिन्थ्यो त्यो सत्य हो भन्ने पुष्टि गरेका छन्। क्याम्बोडिया विगतमा निकै धेरै समृद्ध थियो,"" उनले भनिन्।

""अझै पनि मैले ती सबै वस्तु विदेशमा भेटिएको एउटै सङ्ग्रहमा थिए भनेर पत्याउन सकिरहेकी छैन।""

किन छापियो पुस्तक?

उक्त सङ्ग्रहमा रहेका केही सामग्री पहिला पनि देखा परेका थिए।

डग्लस ल्याच्फर्डले सहलेखन गरेको एउटा पुस्तकमा तीमध्ये पाँच वटाको चर्चा गरिएको छ। उनले एमा बङ्करसँग मिलेर लेखेको 'खमेर गोल्ड' नामक पुस्तक सन् २००८ मा प्रकाशित भएको थियो।

‍खमेर पुरातात्त्विक वस्तुकी विज्ञ एश्ली थम्सनले उक्त पुस्तकसहित तीनवटा पुस्तकलाई ""सामान बेच्ने उद्देश्यले प्रकाशित विवरणहरू उल्लेख गरिएको पुस्तिका""को सङ्ज्ञा दिएकी छन्। उनका अनुसार ती पुस्तकले पुरातात्त्विक वस्तुहरू सङ्ग्रह गर्ने व्यक्तिहरूलाई सुटुक्क ती सामग्रीबारे जानकारी दिने गरेका थिए।

""ती पुस्तक प्रकाशित गर्नु, अन्य विज्ञहरूलाई योगदान गर्न आमन्त्रण गर्नु र ती सामग्रीलाई सङ्ग्रहालयमा भएका वस्तुहरूसँग तुलना गर्नु भनेको तिनलाई प्रामाणिक बनाउने तथा सङ्ग्रहालयमा भएका वस्तुहरूसँग तिनको सम्बन्ध देखाउने र अन्ततः तिनको मूल्य बढाउने उपाय थियो।""

थम्सन एसओएएस यूनिभर्सिटी अफ लन्डनमा दक्षिणपूर्वी एशियाली कलाकी प्राध्यापक हुन्। बङ्कर र ल्याच्फर्डले लेखेको पुस्तकमा उल्लिखित विवरणहरू ""अर्धसत्य"" भएकाले ती प्राचीन राजकीय आभूषणहरूको स्रोत के हो भनेर पत्ता लगाउन विज्ञहरूलाई निकै लामो समय लाग्ने उनको धारणा छ।

'खमेर गोल्ड'का पाना पल्टाउँदै उनले भनिन्, ""तिनको उद्गम वा स्वामित्वबारे भनिएको कुरा पत्याइहाल्न सकिँदैन।""

पुस्तकमा लेखकद्वयले विभिन्न आभूषणहरू कसको स्वामित्वमा थिए भनेर लेखेको प्रसङ्ग देखाउँदै उनले भनिन्, ""निजी थाई सङ्ग्रह, निजी लन्डन सङ्ग्रह, निजी न्यूयोर्क सङ्ग्रह, निजी जापानी सङ्ग्रह आदि। तपाईँ निकै सतर्क हुनुपर्छ।""

क्याम्बोडियाली अधिकारीहरू एङ्कोरबाट हराएका अझ धेरै आभूषणहरू फेला पर्न बाँकी नै भएको बताउँछन्।

ल्याच्फर्डले सन् २०१९ मा लन्डनस्थित एउटा गोदामबाट उक्त सङ्ग्रह बेच्ने प्रयास गरेको र त्यस क्रममा उनले इमेलबाट पत्राचार गरेको प्रमाण क्याम्बोडियासँग छ।

'चोर नै बने साक्षी'

बीबीसीले लन्डनको मेट्रोपोलिटन पोलिसलाई ल्याच्फर्डका यूकेस्थित सहयोगीहरूबारे छानबिन गरिएको छ कि छैन भनेर सोधेको थियो। अभियोग लगाउनुअघि कसैबारे अनुसन्धान भइरहेको छ कि छैन भन्ने जानकारी दिन नमिल्ने भन्दै प्रहरीले अरू प्रतिक्रिया दिन मानेन।

गत वर्ष बीबीसीले क्याम्बोडियाको भ्रमण गरेर पहिला पुरातात्त्विक वस्तु चोरी गरेका तर पछि सरकारी साक्षी बनेका केही व्यक्तिलाई भेटेको थियो। उनीहरूले आफूले केही वस्तुहरू मन्दिरहरूबाट चोरेर ल्याच्फर्डलाई बेचेको बताएका थिए।

तीमध्ये केही वस्तु यूकेस्थित ब्रिटिश म्यूजीअम र भीएन्डएजस्ता संस्थामा भएका वस्तुसँग मिलेको अनुसन्धानकर्ताहरूले पत्ता लगाएका छन्।

त्यतिबेला बीबीसीले कुरा गरेकी एक महिला पनि केही आभूषणहरू चिन्ने काम संलग्न भएकी छन्।

क्याम्बोडियाका तानाशाह नेता हुन सेनले फिर्ता गरिएको सङ्ग्रहको स्वागत गर्नेछन्।

आगामी जुलाई महिनामा क्याम्बोडियामा निर्वाचन हुन लागेको छ। हुन सेनको सत्तारूढ दलले विपक्षीहरूलाई निस्तेज बनाइसकेको छ र उसले लन्डनबाट प्राचीन सामग्री फिर्ता भएको घटनालाई जनताका पक्षमा काम गरेको उदाहरणको रूपमा प्रस्तुत गर्न सक्छ।

राजनीतिमा जे भए पनि सर्वसाधारण क्याम्बोडियाली नागरिकहरू देशबाट लुटिएका सामानहरू फिर्ता होऊन् भन्ने चाहन्छन्। दशकौँसम्म बाकसमा थुपारिएका यी सामग्रीहरू चाँडै क्याम्बोडियाको राजधानी प्नोम पेनमा गरिने प्रदर्शनीमा देख्न पाइनेछ।"
"इन्टरपोलका महासचिव युर्गेन स्टकले कृत्रिम संसार भनिने मेटाभर्समा हुने अपराधबाट कसरी सुरक्षा दिन सकिन्छ भनेर प्रहरीहरूको विश्व सङ्गठनले अध्ययन गरिरहेको बताएका छन्।

मेटाभर्स धेरै चर्चा भएको वास्तविक संसारभन्दा बाहिरको दुनियाँ हो। यो मानिसहरूले भविष्यमा थ्रिडी अवतारको रूपमा अनलाइन दुनियाँमा आफ्नो प्रतिनिधित्व गर्ने अवधारणा हो।

इन्टरपोलले पनि आफ्नै भर्चुअल रियालिटी स्पेस बनाएको छ। जहाँ प्रयोगकर्ताहरूले तालिम लिन र भर्चुअल बैठकहरू गर्न सक्छन्।

स्टक आफ्नो निकाय पनि यसमा छुट्न नहुने बताउँछन्।

“अपराधीहरू नयाँ प्राविधिक साधनको प्रयोगमा अभ्यस्त भएर अपराध गर्न परिष्कृत र व्यावसायिक हुन्छन्,” उनले भने।

“हामीले यसको पर्याप्त प्रतिवाद गर्नसक्नु पर्छ। कतिपय अवस्थामा विधायक, प्रहरी र हाम्रो समाज यस्तो कुरामा केही पछि परिरहेको हुन्छ।”

“ढिलो हुँदा मानिसहरूले प्रयोग गर्ने साधनमा तिनीहरूको विश्वासमाथि असर पर्ने गरेको हामीले देखेका छौँ त्यो कुरा मेटाभर्समा पनि लागु हुन्छ। यस्तै खाले माध्यमहरू अपराधीहरूले अहिले नै प्रयोग गरिरहेका छन्।”

सुरक्षित सर्भरहरूको माध्यमबाट मात्रै पहुँच पाइने यो दुनियाँमा अभ्यस्त हुँदै गएपछि प्रहरी अधिकारीहरूलाई मेटाभर्स के हो, यहाँ कस्ता अपराध हुन सक्छन् र त्यसलाई कसरी निराकरण गर्न सकिन्छ भन्ने बोध हुन्छ।

मेटाभर्स के हो

आम मानिसका लागि मेटाभर्स भर्चुअल रियालिटीको एउटा स्वरूप जस्तो लाग्न सक्छ तर प्रविधि क्षेत्रका केही व्यक्तिहरूका लागि मेटाभर्स इन्टरनेटको भविष्य हो।

सन् १९८० को दशकको बोक्नै गाह्रो मोबाइल फोन जसरी अहिलेको सानो स्मार्टफोनको प्रारम्भिक रूप थियो, त्यस्तै भर्चुअल रियालिटीलाई मेटाभर्सको प्रारम्भिक रूप मान्न सकिन्छ।

सबै खाले डिजिटल प्रविधिको दुनियाँमा प्रवेश गर्न अहिले कम्प्युटरको प्रयोग गरिन्छ तर मेटाभर्समा त्यही दुनियाँमा छिर्न टाउकोमा लगाउने एउटा उपकरणको प्रयोग गरिन्छ।

तर मेटाभर्स अहिलेसम्म सोच मात्रै रहेको कारण यसको एउटा कुनै सर्वमान्य परिभाषा वा व्याख्या भने छैन।

त्यसैले भर्चुअल रियालिटीलाई मेटाभर्स भन्नु गुगललाई इन्टरनेट भनेजस्तै मात्र हो।

त्यसो भए विश्वका प्रहरीहरूबीच सहकार्यमा सहजीकरण गर्दै आएको इन्टरपोलले मेटाभर्समा आफ्नो उपस्थिति नभई कसरी अनुसन्धान गर्छ त?

यो त्यस्तो ठाउँ हो जहाँ भर्चुअल दुनियाँको खेल हुन्छ।

तर यो भर्चुअल अर्थात कृत्रिम दुनियाँमा वास्तविक जीवनका समस्याहरू पनि छन्।

सन् २०२२ मा एक बीबीसी अनुसन्धानले भर्चुअल रियालिटी खेलहरूमा पनि मौखिकका साथै यौन दुर्व्यवहार समेत हुने गरेको पत्ता लगाएको थियो। गत वर्ष अभियानकर्मीहरूले मेटाको भर्चुअल रियालिटी माध्यम होराइजन वर्ल्डमा २१ वर्षे अनुसन्धाताको अवतारमाथि यौन हिंसा भएको बताएका थिए।

मेटाभर्समा हुने अपराध के हो?

इन्टरपोलका प्रविधि र अन्वेषण कार्यकारी निर्देशक मदन ओबेरायले मेटाभर्समा हुने अपराधलाई परिभाषित गर्न सहज नभएको बताएकाछन्।

“कुनै अपराध यस्ता हुन्छन् जुन अपराध हो वा होइन भन्न सकिँदैन,” उनले भने।

“उदाहरणका लागि यौन हिंसाका उजुरीहरू पनि छन्।

“तर भौतिक दुनियाँमा यस्ता अपराधको परिभाषा हेरियो र यसलाई मेटाभर्समा लागु गर्न खोजियो भने त्यहाँ कठिनाइ हुन्छ।

“हामीलाई थाहा छैन हामी त्यसलाई अपराध भन्न सक्छौँ या सक्दैनौँ। तर त्यस प्रकारका चुनौती पक्कै पनि त्यहाँ छन्। त्यसकारण यो समस्या अझै छ।”

उनका अनुसार यसबारे जनचेतना बढाउन नै इन्टरपोलले ठूलो समस्या खेपिरहेको छ।

“डुबिरहेको मान्छेलाई बचाउन तपाईँ पनि पौडी खेल्न जान्नुपर्छ,” मेटाभर्समा प्रहरीको उपस्थितिबारे उदाहरण दिँदै उनले भने।

“यसै गरी यदि कानुन पालना गराउने निकायले मेटाभर्समा पीडित भएका मानिसहरूलाई सहयोग गर्नुछ भने उनीहरूलाई मेटाभर्सबारे थाहा हुन जरुरी छ।

कानुन पालना गराउने व्यक्तिहरूले पनि मेटाभर्सको प्रयोग गरेर उनीहरू यसबारे जानकार होऊन् भन्ने पनि हाम्रो एउटा उद्देश्य हो।

त्यस अर्थमा यो निकै महत्त्वपूर्ण कुरा हो।”

मेटाभर्स अनुसन्धान सम्बन्धी संस्थाकी सहसंस्थापक र प्रमुख निना जेन पटेल नियमनबारे भन्छिन्, “भौतिक दुनियाँमा जे कुरा गैरकानुनी र हानिकारक छ भर्चुअल दुनियाँमा पनि त्यही नियम हुनुपर्छ।”

उनी भर्चुअल दुनियाँमा भएका कुरालाई भौतिक दुनियाँ भन्दा फरक किसिमले हेरे जटिलता आउने ठान्छिन्।

हाम्रो भौतिक दुनियाँ र डिजिटल दुनियाँमा के कुरा स्वीकार्य र के कुरा अस्वीकार्य हो भन्नेबारे गलत सञ्चार भइरहेको उनको धारणा छ।

स्टकले भने मेटाभर्समा हुने अपराधको अनुसन्धानमा इन्टरपोल निकै महत्त्वपूर्ण हुने बताए।

साइबर अपराधको प्रकृति अन्तर्राष्ट्रिय स्तरको हुने र एक क्लिकका भरमा एउटा प्रमाण एउटा महादेशबाट अर्कोमा पुग्ने उनी सुनाउँछन्।

“यस्ता खाले अपराधसँग कुनैपनि देश एक्लै जुध्न सक्दैन,” उनले भने।"
"एभिएशन सेफ्टी नेटवर्कले सङ्कलन गरेको तथ्याङ्क तुलना गरेर हेर्दा नेपालमा भएका विमान दुर्घटनाको सङ्ख्या न्यूजील्यान्डको भन्दा तीनगुना बढी देखिन्छ। अप्ठ्यारो र चुनौतीपूर्ण भूगोलमा विमान चलाउनुपर्ने बाध्यता नेपालमा मात्र सीमित छैन। सेफ्टी म्याटर्स फाउन्डेशनका संस्थापक क्याप्टेन अमित सिंहका अनुसार न्यूजील्यान्डका विकट उपत्यकाहरूमा पनि नियमित व्यावसायिक उडानहरू हुन्छन्।

""तर त्यहाँ नेपालमा जस्तो दुर्घटना भइरहँदैन। त्यहाँका विमानमा भू-उपग्रहमा आधारित प्रविधि प्रयोग गर्ने अत्याधुनिक उपकरणहरू छन्,"" उनले भने।

नेपालमा हिमाली र पहाडी भेगमा विमान उडाउन विशेष दक्षता चाहिन्छ।

""हाम्रोमा निश्चित विमानस्थलमा विमान उडाउन पाउने चालकका लागि निश्चित मापदण्ड तोकिएको छ। कुनै हवाईमार्गमा विमान उडाउन आईपी (प्रशिक्षक विमानचालक)सँग निश्चित घण्टा उडेको हुनुपर्छ,"" नेपाल नागरिक उड्डयन प्राधिकरणका भूतपूर्व महानिर्देशक सञ्जीव गौतमले भने।

विमान उड्दा र अवतरण गर्दा किन फोन चलाउन दिइँदैन
विमान भित्र किन चुरोट खान हुँदैन?

गौतमका अनुसार त्यो न्यूनतम मापदण्ड हो। केही वायुसेवा कम्पनीहरूले अझ बढी अनुभव र दक्षता खोज्न सक्छन्। ""त्यसका लागि तालिम दिने व्यवस्था उनीहरूले नै गर्छन्,"" उनले भने।

निजी वायुसेवा कम्पनीहरूको संस्था 'वायुसेवा सञ्चालक सङ्घ'का अध्यक्ष क्याप्टेन रामेश्वर थापाका अनुसार अन्तर्राष्ट्रिय मापदण्डअनुसारको तालिमबाहेक नेपालमा जहाज उडाउने विमानचालकलाई यहाँका भूभाग र विमानस्थलहरूसँग परिचित गराउनेगरी थप तालिम र अभ्यास पनि गराइन्छ।

""हामी नियमित रूपमै तालिम गराइरहेका हुन्छौँ। प्रत्येक वायुसेवाको आआफ्नै तालिम विभाग हुन्छ। त्यो विभागबाट विज्ञ विमानचालकहरूले तालिम गराउँछन्, कहिलेकाहीँ बाहिरबाट विज्ञहरू ल्याएर पनि हामी गराउँछौँ,"" थापाले भने।

नेपालका वायुसेवा सञ्चालकहरूले चालकदललाई भर्चूअल अभ्यास गराउन प्रभावकारी हुने ठानिएको 'फ्लाइट सिम्युलेटर' भने ल्याएका छैनन्।

अन्तर्राष्ट्रिय महासन्धिले तोकेको भन्दा कैयौँ गुणा कम क्षतिपूर्ति पाउने अवस्था किन?

""हामी भौतिक रूपमै वास्तविक तालिम गराइरहेका हुन्छौँ। कतिपय अवस्थामा हामी विमानमै सिम्युलेशन गर्छौँ,"" उनले भने।

उनका अनुसार प्रत्येक प्रकारका विमानका लागि छुट्टाछुट्टै सिम्युलेटर चाहिने भएकाले र ''यहाँ ल्याउँदा वा विदेश पठाउँदा खासै खर्चमा फरक नपर्ने भएकाले'' अहिलेसम्म बाहिर पठाइँदै आएको छ।

नेपालमा किन हुन्छ विमान दुर्घटना

अहिले नेपालमा २१ वटा वायुसेवा कम्पनी छन्।

तीमध्ये नौवटाले 'फिक्स्ड विङ' वायुयान अर्थात् सर्वसाधारणले बुझ्ने भाषामा भन्नुपर्दा हवाईजहाज मात्रै, १२ वटाले रोटर विङ वायुयान अर्थात् हेलिकप्टर मात्रै र एउटा कम्पनीले दुवै खालका वायुयान उडाउँदै आएको प्राधिकरणले जनाएको छ।

नेपालमा विमान दुर्घटना भएपछि अनुसन्धान गरेर सम्भावित कारण खोज्ने प्रयास हुने गरेको भए पनि दुर्घटना हुने क्रम रोकिएको छैन।

सन् २०१२ देखि २०२१ सम्म विमान दुर्घटनाबारे अनुसन्धानपछि जाँचबुझ आयोगहरूले १७५ वटा सिफारिसहरू गरेका थिए।

तीमध्ये १३१ वटा सिफारिस पूर्णतः पालना गरिएको र ११ वाट आंशिक रूपमा गरिएको नेपाल नागरिक उड्डयन प्राधिकरणले आफ्नो प्रतिवेदनमा जनाएको छ। तर १९ वटा सिफारिस पालना नगरिएको र १४ वटा लागु गर्नुनपर्ने उसले जनाएको छ।

तैपनि नेपालमा किन बारम्बार हुन्छ हवाई दुर्घटना? यो प्रश्न नेपाली अधिकारी र नागरिक उड्डयन क्षेत्रमा रुचि भएका विज्ञले मात्र हैन सर्वसाधारण नागरिकहरूले पनि गरिरहेका छन्।

यती एअरलाइन्सको विमान दुर्घटनाग्रस्त भएपछि नेपालको हवाई सुरक्षाबारे धैरले चासो व्यक्त गरेका छन्।

नेपालको हवाई सुरक्षाबारे बीबीसीले प्राधिकरणको उच्च नेतृत्वसँग सम्पर्क गर्ने प्रयास गरेको थियो।

तर पोखरामा भएको दुर्घटनाबारे ""अनुसन्धान भइरहेको र यो (कुरा गर्ने) उपयुक्त समय नभएको"" सन्देश पठाउँदै वरिष्ठ अधिकारीहरूले प्रतिक्रिया दिन मानेनन्।

विमान दुर्घटना गराउने जोखिम कस्ताकस्ता

नेपालमा सन् १९४६ देखि अहिलेसम्म ६८ वटा हवाई दुर्घटना हुँदा झन्डै ८८० जनाको मृत्यु भएको एभिएशन सेफ्टी नेटवर्कको तथ्याङ्कले देखाउँछ।

दुर्घटनाको कारण मानवीय त्रुटिबाहेक विमानस्थलको भौगोलिक अवस्थिति र अकस्मात् मौसम परिवर्तन हुने गर्नुलाई मान्ने गरिएको छ।

गत वर्ष प्रकाशित उड्डयन सुरक्षासम्बन्धी आफ्नो प्रतिवेदनमा नेपाल नागरिक उड्डयन प्राधिकरणले विमान दुर्घटना (प्रति १,००० उडान घण्टा) र तिनमा मानवीय क्षति हुने क्रम ''ह्वात्तै घटेको'' दाबी गरेको थियो। प्राधिकरणका अनुसार सन् २०१२ देखि २०२१ सम्मको अवधिमा हेलिकप्टर दुर्घटनाको सङ्ख्या भने बढेको थियो।

दश वर्षको अवधिमा 'फिक्स्ड विङ' विमान दुर्घटना हुनुका कारण विश्लेषण गर्दै प्राधिकरणले दुर्घटनामा तीन खालका 'उच्च जोखिम' वर्ग भएको औँल्याएको थियो।

सीएफआईटी (कन्ट्रोल्ड फ्लाइट इन्टु टरेन )
एलओसी-आई (लस अफ कल्ट्रोल इन-फ्लाइट) र
आरई (रनवे एक्स्कर्शन)

उच्च जोखिमका वर्गमध्ये सीएफआईटीका कारण दुईतिहाईभन्दा बढी मानवीय क्षति पुगेको थियो। प्राधिकरणका अनुसार एसटीओएल (शोर्ट टेक-अफ एन्ड ल्यान्डिङ) अर्थात् छोटो धावनमार्ग भएका विमानस्थलमा सञ्चालित विमानहरू बढी सङ्ख्यामा (१७ मध्ये १४) दुर्घटनामा परेका थिए।

उड्डयनको भाषामा सीएफआईटी भनेको विमानचालकको पूर्ण नियन्त्रणमा रहेको विमान त्रुटिवश कुनै भूभाग, पानी वा अवरोध गएर ठोकिनु हो। यस किसिमका दुर्घटनाहरू प्रायः विमान अवतरण गर्नुअघि वा गर्दागर्दैको चरणमा हुने गरेका छन्।

चालकदल तथा एअर ट्राफिक कन्ट्रोल (एटीसी) मध्ये एक वा दुवैको मानवीय त्रुटि, नियम उल्लङ्घन वा गल्ती तथा प्राविधिक त्रुटि र मौसमी कारणले पनि यस किसिमको दुर्घटना हुने गरेको पाइएको क्याप्टेन रामेश्वर थापा बताउँछन्।

""तपाईँ न मौसम फेर्न सक्नुहुन्छ न त भौगोलिक अवस्थिति,"" नेपाल नागरिक उड्डयन प्राधिकरणका पूर्वमहानिर्देशक गौतमले भने।

""प्रायः मरेर जाने विमानचालकको दोष देखाउने गरिएको छ। तर हामीले के बुझ्नुपर्छ भने चालकभन्दा माथि वायुसेवा कम्पनी र उसमाथि नागरिक उड्डयन प्राधिकरण छ,"" उनले भने।

""विमानचालकको दोष हो भने त्यो प्रणालीको पनि दोष हो।""

अहिले नागरिक उड्डयन प्राधिकरणले नियमनकारी भूमिकाका साथसाथै सेवाप्रदायकको काम पनि गर्दै आएको छ।

तर ती सबै कामका लागि पर्याप्त जनशक्ति छ कि छैन भन्ने प्रश्न बेलाबेलामा उठ्ने गरेको छ।

नियमनकारी निकाय बलियो र स्वतन्त्र नभएसम्म सबै काम प्रभावकारी रूपमा गर्न नसकिने र त्यसका लागि राजनीतिक नेतृत्व संवेदनशील हुनुपर्ने धारणा प्राधिकरणका पूर्वमहाप्रबन्धक गौतम र क्याप्टेन थापा दुवैको छ।

""दुर्घटनाहरू भए र छानबिनहरू गरिए। तर छानबिनपछि गरिएको सिफारिस लागु भए नभएको त्यो हेर्ने निकाय छैन,"" गौतमले भने।

प्राधिकरणले स्वार्थ बाझिने दुई खालका भूमिका निर्वाह गरिरहेकाले छुट्टाछुट्टै कामका लागि छुट्टाछुट्टै निकाय बनाउने प्रस्तावसहितको विधेयक राष्ट्रिय सभाबाट पारित भएको भए पनि राजनीतिक हस्तक्षेपका कारण प्रतिनिधिसभाबाट फिर्ता भएको भन्दै थापाले असन्तुष्टि व्यक्त गरे।

नेपाली आकाश सुरक्षित रहेको दाबी तर...

अन्तर्राष्ट्रिय नागरिक उड्डयन सङ्गठन (आईकाओ) अन्तर्गत रहेको यूएसओएपीबाट गत वर्ष एप्रिल महिनामा भएको सुरक्षा परीक्षणमा नेपालले उल्लेख्य सुधार गरेको नेपाल नागरिक उड्डयन प्राधिकरणले जनाएको थियो। उड्डयन सुरक्षाको प्रभावकारी कार्यान्वयनमा नेपालको ७०.१ प्रतिशत अङ्क पाएको र त्यो वैश्विक मापदण्ड (६० प्रतिशत) भन्दा माथि रहेको भन्दै त्यतिबेला प्राधिकरणको नेतृत्वले गौरव व्यक्त गरेको थियो।

प्राधिकरणका महाप्रबन्धक प्रदीप अधिकारीले त्यसबाट नेपाली आकाश ""सुरक्षित रहेको"" सन्देश गएको बताएका थिए।

तर त्यसको एक महिनाको हाराहारीमा मुस्ताङ जिल्लामा तारा एअरको विमान दुर्घटनामा पर्दा २२ जनाको मृत्यु भयो।

केही महिनाअघि प्रकाशित आफ्नो प्रतिवेदनमा प्राधिकरणले प्रभावकारी सुरक्षा व्यवस्थापनका लागि नेपालमा 'स्टेट सेफ्टी प्रोग्र्याम' एसएसपी लागु गर्न थालिएको जनाएको छ।

नेपालमा भएका तीन ठूला दुर्घटना कुनकुन हुन्

पोखरामा माघ १ गते भएको दुर्घटनामा नेपालको आन्तरिक उडानको इतिहासमा सबैभन्दा ठूलो मानवीय क्षति भएको छ। तीन दशकमा नेपालमा भएकामध्ये यो तेस्रो खराब हवाई दुर्घटना हो।

असोज २०४९ सालमा ललितपुरको भट्टेडाँडामा पाकिस्तानको कराचीबाट आएको एअरबस A300B4-203 दुर्घटनाग्रस्त हुँदा सर्वाधिक सङ्ख्यामा मानवीय क्षति भएको थियो। दुर्घटनास्थल त्रिभुवन अन्तर्राष्ट्रिय विमानस्थलबाट १८ किलोमिटर दक्षिणमा पर्छ।

अवतरण गर्ने अनुमति लिने क्रममा विमानचालकले 'मानक प्रक्रिया' अनुसरण गर्न नसक्नुलाई दुर्घटनाको सम्भावित कारण मानिएको छ।

त्यसअघि सोही वर्ष साउनमा ब्याङ्ककबाट आएको थाई एअरवेजको एअरबस A310-304 काठमाण्डू उपत्यकाबाट उत्तरतिर रसुवाको लाङ्टाङ क्षेत्रमा दुर्घटनाग्रस्त हुँदा पनि ११० जनाभन्दा बढीको ज्यान गएको थियो।

उक्त दुर्घटना विमानचालकले अवतरणको अनुमति लिने क्रममा भएको थियो। एअरट्राफिक कन्ट्रोल र चालकदलबीच असमझदारी, मौसम र उपकरणमा आएको समस्यालाई दुर्घटनाको सम्भावित कारण मानिएको छ।

क्याप्टेन अमित सिंहका अनुसार नेपालमा बारम्बार हवाई दुर्घटना हुनुको कारण ""नेपालमा विद्यमान हवाई सुरक्षाबारेको अवधारणा"" हो जसले ""सुधार गर्ने दिशामा अवरोध"" सिर्जना गरेको छ।""कहिलेकाहीँ प्राविधिक त्रुटि हुन सक्छ तर नेपालमा बारम्बार त्यसो हुनुको अर्थ हवाई सुरक्षा अन्तर्राष्ट्रिय स्तरमा कायम हुन सकेको छैन,"" सिंहले भने।

उनी विगत ३० वर्षदेखि व्यावसायिक हवाई यातायातको क्षेत्रमा प्रशिक्षक एवं सुरक्षाविज्ञका रूपमा कार्यरत छन्।

नेपालको भौगोलिक स्थितिबारे चर्चा गर्दै उनले विमानस्थलका कारण चुनौती सिर्जना भएको हो भने सम्बन्धित निकायले सुरक्षाको मापदण्डमा सुधार गरेर दुर्घटना हुन नदिनेतिर विचार गर्नुपर्ने बताए।

""सुरक्षाले उत्पादन र संरक्षणबीच सन्तुलन कायम गर्छ,"" उनले भने, ""उत्पादन वा आय बढाउने हो भने तपाईँले संरक्षण पनि बढाउनुपर्छ,"" उनले भने।

उडानको कुन चरणमा बढी जोखिम

एभिएशन सेफ्टी नेटवर्कको तथ्याङ्कअनुसार विगत १३ वर्षमा नेपालमा २६ वटा हवाई दुर्घटना भए। तिनमा कम्तीमा २८५ जनाको मृत्यु भयो।

यो अवधिमा भएका अधिकांश दुर्घटनाहरू विमान अवतरण गर्ने चरणमा भएका थिए।

त्यसपछि उड्दाउड्दै र गन्तव्यमा पुग्नै लाग्दा अवतरण गर्नुअघि धेरै दुर्घटनाहरू भए। जमिन छोड्नासाथ भएका दुर्घटनाको सङ्ख्या न्यून छ।

विश्वभरि भएका विमान दुर्घटनाहरूको तथ्याङ्क हेर्दा पनि अधिकांश दुर्घटना गन्तव्यमा पुग्नै लाग्दा र अवतरण गर्ने क्रममा भएका छन्। त्यसो किन हुन्छ त?

""त्यतिबेला सबैभन्दा धेरै परिवर्तन हुन्छ,"" सिंह भन्छन्। ""विमान उडाउने र अवतरण गर्ने क्रममा धेरै गतिविधि गर्नुपर्छ अनि त्यो यात्रुले खप्न नसक्ने खालको भइदिन सक्छ,"" उनले भने।

विश्वभरि व्यावसायिक उडानमा भएका घातक दुर्घटनामा पनि त्यस्तै प्रवृत्ति देखिन्छ।

विमान निर्माता बोइङ कम्पनीले एउटा प्रतिवेदनमा सन् २०११ देखि २०२१ सम्म व्यावसायिक उडानमा भएका घातक दुर्घटनामध्ये २८ प्रतिशत अवतरणका क्रममा र २२ प्रतिशत चाहिँ विमान उचाइमा पुगेर तल ओर्लिने क्रममा र जमिन छोड्नासाथ भएको उल्लेख गरेको छ।

पोखरा विमान दुर्घटना: यती एअरलाइन्सको विमानबारे हामीलाई के थाहा छ

काठमाण्डूबाट चालकदलका चार र ६८ यात्रुसहित उडेको यती एअरलाइन्सको ATR 72 विमान अवतरणको अनुमति लिइसकेपछि नवनिर्मित पोखरा अन्तर्राष्ट्रिय विमानस्थलनजिकै दुर्घटनामा पर्‍यो।

उक्त विमान १५.५ वर्षअघि निर्माण भएको बुझिएको छ।

विमानस्थलका अधिकारीहरूका अनुसार माघ १ गते आइतवार बिहान मौसम सफा र उडानहरू नियमित थिए।

विमानचालक कमल केसीको कप्तानीमा रहेको उक्त विमानले एअर ट्राफिक कन्ट्रोलरबाट अवतरणका लागि 'क्लिअरन्स' पनि पाइसकेको थियो। उक्त विमानस्थलमा पूर्व र पश्चिम दुवैतिरबाट अवतरण गर्न मिल्छ।

के विमान बूढो हुन्छः पुरानो भएकै कारण दुर्घटना हुने सम्भावना कति
नेपालको हवाई सुरक्षामा 'सुधार', ईयूले लगाएको प्रतिबन्ध अब के हुन्छ

विमानले पहिला पूर्व दिशामा अवस्थित 'रनवे थ्रीजीरो'बाट अवतरण गर्ने अनुमति पाएको थियो।

""तर विमान १५ माइलनजिकै (झन्डै २४.५ किलोमिटर) आइसकेपछि चालकदलले 'रनवे वनटू' (पश्चिमी छेउ) बाट अवतरण गर्ने अनुमति माग्यो,"" विमानस्थलका ती अधिकारीले बीबीसी न्यूज नेपालीलाई भने। ""आवाज पुरुषको थियो अर्थात् विमानचालक केसीले नै अनुमति मागेका हुन्,"" उनले भने। एटीसीबाट विमानले अनुमति पायो पनि।

केसी इन्स्ट्रक्टर पाइलट (आईपी) अर्थात् प्रशिक्षक विमानचालक थिए। चालकदलमा सहचालक अञ्जु खतिवडा पनि थिइन्। त्यो दिन पोखराका लागि उनीहरूको त्यो दोस्रो उडान थियो।

विमान अवतरण गर्न अनुमति लिएर धावनमार्गको दिशा परिवर्तन गर्नु सामान्य नै मानिन्छ। अवतरण गर्न बाधा भए नभएको र हवाई ट्राफिकसम्बन्धी अन्य कुरा, मौसम र चराको गतिविधि र विमानको आवश्यकता हेरे त्यस्तो अनुमति दिइने गरेको छ।

अनुमति पाएपछि अवतरण गर्न मोडिएको उक्त विमान पोखराको पुरानो र भर्खरै सञ्चालनमा आएको नयाँ विमानस्थलको बीचतिर सेती नदीको खोँचमा गएर बज्रियो। विभिन्न अनुमान गरिए पनि के कारणले दुर्घटना भयो भन्ने स्पष्ट भइसकेको छैन।

विमानभित्र रहेका एक भारतीय यात्रुले सो क्रममा फेसबुक लाइभ गरेको खुलेको छ। सामाजिक सञ्जालमा पछि भाइरल भएको उनले खिचेको भिडिओमा विमान ठोकिनुअघि कुनै अस्वाभाविक घटना भएको देखिँदैन।

माघे सङ्क्रान्तिको उत्सव मनाइरहेका मानिसहरूका लागि उक्त दुर्घटना नेपालमा तीन दशकयता भएको सबैभन्दा ठूलो दुर्घटना बन्न पुग्यो।

यती एअरलाइन्सको उक्त 9N-ANC उडान काठमाण्डूबाट बिहान १०:३० बजे उडेको थियो। विश्वभरि हुने उडानबारे तत्काल तथ्याङ्क अभिलेखमा राख्ने वेबसाइट Flightradar24 ले उक्त विमान बिहान १०:५७ बजे समुद्र सतहबाट २,८७२ फिट (झन्डै ८७६ मिटर) को उचाइमा रहेको देखाउँछ। त्यसपछि भने विमानबाट सबै सङ्केत प्रवाह हुन रोकियो।

पोखरा अन्तर्राष्ट्रिय विमानस्थल २,६३६ फिटको उचाइमा छ।

तर फ्लाइटरेडारले देखाएको उचाइ त्रुटिपूर्ण हुनसक्ने पोखरा विमानस्थलका एक अधिकारीले बताए। दुर्घटनाबारे अनुसन्धान भइरहेकाले उनले आफ्नो नाम उल्लेख नहोस् भन्ने चाहेका छन्।

""ब्ल्याक बक्सको फ्लाइट डेटा रेकर्डरको अध्ययनपछि अवतरणका क्रममा के भएको थियो र विमान कसरी खस्यो भन्ने स्पष्ट हुन्छ,"" उनले भने।

यस्तो छ यती एअरलाइन्सका विमान दुर्घटनाको शृङ्खला

यती एअरलाइन्सले सन् १९९८ को सेप्टेम्बर महिनामा पहिलो पटक आफ्नो व्यावसायिक उडान थालेको थियो।

त्यसका लागि उसले क्यानडामा निर्मित DHC6-300 ट्विन-ओटर विमान ल्याएको यती एअरलाइन्सको वेबसाइट जनाइएको छ। नेपालमा आन्तरिक उडान गर्दै आएको सो निजी वायुसेवा कम्पनीसँग ATR 72 विमानहरू छन्।

सन् २००४ यता यती एअरलाइन्सका छवटा विमान दुर्घटनामा परेका छन्। तिनमा १०० जनाभन्दा बढीको मृत्यु भएको छ।

सर्वाधिक मानवीय क्षति पोखरामा भएको दुर्घटनामा भएको हो।

एटीआर विमानहरूमा भएको क्षति

पोखरामा दुर्घटनामा परेको विमान १५ वर्षअघि बनेको जानकारी Flightradar24 ले दिएको छ।

तर त्यसमा जडित ट्रान्सपोन्डर अर्थात् 'रेडिओ उपकरण'ले पठाउने डेटा 'विश्वसनीय नभएको' उसले जनाएको छ।

""पुराना विमानमा भएका वेदर रेडार (मौसमसम्बन्धी जानकारी सङ्कलन गर्ने उपकरण), जमिननजिकै पुगेको चेतावनी दिने प्रणाली र अन्य साधनहरू प्रायः चलनचल्तीबाट हराइसके,"" सिंहले भने।

""पुराना विमानहरूमा जोखिम न्यूनीकरण गर्न विमानचालकलाई सावधान गराउने आधुनिक साधन र सुविधाहरू हुँदैनन्,"" उनले भने। विमान निर्माताले पनि समयसमयमा त्यस्ता साधन र सुविधाहरू उपलब्ध गराउँछन्। तर तिनलाई अद्यावधिक गराउने व्यवस्था उड्डयन निकायबाट हुनुपर्ने धारणा सिंहको छ।

क्याप्टेन थापा भने विमान पुरानो हुँदैमा समस्या हुन्छ कुरामा असहमत देखिन्छन्। उनी विमानको अवस्था र मर्मत महत्त्वपूर्ण हुने तर्क गर्छन्।

नेपालमा विमानको सङ्ख्या कम भएको तर वायुसेवाको माग र हवाई यातायातमा निर्भरता बढेको बताउँदै क्याप्टेन थापाले भने,""विमान पुरानो हुँदैमा केही घाटा हुँदैन। मर्मतमा सम्झौता हुनुहुँदैन, नेपालमा मर्मतमा सम्झौता भएको कमै छ।""

फ्रान्सको कम्पनी एटीआरले बनाएको ATR 72 विमान यात्रु र सामान दुवै बोक्न प्रयोग हुन्छ।

यो 'ट्विन-टर्बोप्रब' विमान हो अर्थात् यसमा विमानलाई अगाडि बढाउन दुईवटा प्रपेलर (पङ्खा) हुन्छन्।

पोखरामा विमान दुर्घटना भएपछि फ्रान्स सरकारको हवाई सुरक्षा हेर्ने निकाय, विमान निर्माता कम्पनी एटीआर र युरोपेली नागरिक उड्डयन सुरक्षा निकायका विज्ञहरू नेपाल आएका छन्। उनीहरूले नेपालमा भइरहेको अनुसन्धानमा सहयोग गर्ने बताइएको छ।

एभिएशन सेफ्टी नेटवर्कका अनुसार सन् १९९४ देखि २०२३ मा अहिलेसम्म विश्वभरि दुर्घटनामा परेका त्यस प्रकारका ३९ वटा विमानमा 'हल लस' भएको छ अर्थात् फेरि मर्मत गर्नै नसकिनेगरी क्षति पुगेको छ। ती दुर्घटनामा ४७० जनाको ज्यान गएको छ। सबैभन्दा ठूलो मानवीय क्षति यो वर्ष पोखरामा भएको छ। त्यसअघि सन् २०२० र १९९४ मा पनि ६८-६८ जनाले ज्यान गुमाएका थिए।

यो पनि हेर्नुहोस्"
"अमेरिकाको मोन्टाना राज्यको सबैभन्दा ठूलो सहर, बिलिङ्सका चकित सर्वसाधारणले आकाशमा ‘ठूलो सेतो घेरो’ देखेर तस्बिरहरू कैद गरेको केही दिनमै अमेरिकाले थप तीन वटा आकाशमा उडिरहेको सन्दिग्ध वस्तुलाई प्रहार गरेर खसालिदियो।

तर, ती 'उड्ने वस्तु'हरूबारे जानकारी सीमित छन् र पछिल्ला दिनहरूमा ती के हुन् भन्नेबारे फरक फरक अनुमानहरू भएका छन्।

पछिल्लो पटक क्यानडाको सिमाना नजिक पर्ने ह्युरन तालमा एक उडिरहेको वस्तु खसालिएको थियो। अमेरिकी रक्षा अधिकारीहरूले त्यस वस्तु मानवरहित “अष्टभुज आकार” को भएको बताएका थिए।

अमेरिकी नोर्दन कमान्डका कमान्डर जनरल ग्लेन भ्यानहर्कले त्यसबारे धेरै कुरा थाहा नभएको तर ती वस्तुले कुनै खतराको सङ्केत नगर्ने पनि बताएका छन्।

“पछिल्लो दुई सातामा जे भयो त्यो एक किसिमको अचम्म लाग्ने कुरा थियो,"" मोन्टानाको प्रतिनिधित्व गर्ने डेमोक्र्याटिक पार्टीका सेनेटर जन टेस्टरले अमेरिकास्थित बीबीसीको साझेदार संस्था सीबीएससँग भने।

अमेरिकाले खसालेका वस्तुहरू के हुन्?

अधिकारीहरूले अझै पनि अमेरिका र क्यानडामा खसालिएका उडिरहेका वस्तुहरूको अवशेषहरू खोजिरहेका छन्। तर ती वस्तुहरू कहाँबाट आए वा तिनको उद्देश्य के थियो भन्ने बारे निकै कम बोलेका छन्।

""मलाई लाग्छ अमेरिकीहरूले अहिले यी वस्तुहरूद्वारा सङ्कलित कुनै पनि विवरण उनीहरूले पुनः प्राप्त गर्न सक्छन् वा सक्दैनन् भन्ने पत्ता लगाउन खोजिरहेका छन्,"" युनिभर्सिटी अफ ब्राडफोर्डका अन्तर्राष्ट्रिय सम्बन्ध र सुरक्षा विषयका प्राध्यापक क्रिस्टोफ ब्लुथले बीबीसीलाई भने।

तर, गत हप्ता शुक्रवार अलास्का माथि र शनिवार उत्तर-पश्चिम क्यानडाको युकोनमा खसालिएका अन्य दुई उडिरहेका वस्तुहरू जस्तै, मिशिगनमा आइतवार खसालिएको पनि जासुसी प्रयोजनको हो या होइन भन्ने कुरा स्पष्ट छैन।

""यी वस्तुहरू उस्तै देखिने खालका थिएनन् र बलुनभन्दा निकै सानो आकारका थिए। ती वस्तुहरूको अवशेष नभेटेसम्म हामीले तिनीहरूको विशेषता बताउन सक्दैनौँ,"" ह्वाइट हाउसको 'न्याशनल सेक्युरिटी' प्रवक्ताले गत साताको अन्त्यमा भनेका थिए।

उनले एक सन्दिग्ध चिनियाँ जासुसी बलुनबारे बताएका हुन् जुन पहिलो पटक ज्यानुअरीमा अलास्काको अलेउटियन टापुहरू पार गर्दै गर्दा पहिचान भएको थियो। त्यसलाई फेब्रुअरी ४ मा साउथ क्यारोलाइनाको तटमा एफ-२२ लडाकु जेटले प्रहार गरेर खसालेको थियो।

अधिकारीहरूले उक्त बलुन चीनको भएको र संवेदनशील क्षेत्रहरूको निगरानी गर्न प्रयोग गरिएको बताएका थिए।

जासुसी गर्न बलुनको प्रयोग, तिनीहरूले कसरी खुफिया जानकारी हासिल गर्छन्?

“यस्तो घटना पहिले पनि घटेको छ। ट्रम्प राष्ट्रपति हुँदा अमेरिकाभर तीन वटा त्यस्ता बलुन देखिएका थिए। यद्यपि, तिनीहरूले अमेरिकी हवाई क्षेत्र छोडेपछि मात्र देखिएका थिए,” रोयल यूनाइटेड सर्भिसेस इन्स्टिच्युटकी अनुसन्धान विश्लेषक एवं नीतिगत नेतृत्व लिने जुलिआना जुसले बीबीसीसँग भनिन्।

सन्दिग्ध चिनियाँ बलुन धेरै दिनसम्म अमेरिकाको आकाशमा उडेको थियो। उक्त बलुन पश्चिमी राज्य मोन्टाना सहर जहाँ त्यहाँ पारमाणविक क्षेप्यास्त्रको अड्डा छ, त्यहाँ देखा पर्नुअघि क्यानडाको हवाई क्षेत्रमा देखा परेको अमेरिकी अधिकारीहरूले बताए।

पेन्टागनका अनुसार त्यस बलुनमा तीन वटा बसको आकार जत्रो टोकरी जस्तो संरचना थियो जसको तौल एक टनभन्दा बढी थियो। त्यसमा धेरै वटा एन्टेनाहरू जडित थिए र खुफिया जानकारी सङ्कलन गर्न सक्ने सेन्सरहरूलाई ऊर्जा दिन सौर्य प्यानलहरू थिए।

""बलुनहरू तुलनात्मक रूपमा जासुसीका लागि कम प्रयोग गरिन्छन्। किनकि तिनीहरूको गति निकै सुस्त हुन्छ र मानिसहरूले तिनलाई आजभोलि कम महत्त्वको प्रविधि ठानेका छन्,"" प्राध्यापक ब्लुथले भने।

तर बलुनको प्रयोग १८ औँ शताब्दी देखि हुँदै आएको छ।

""फ्रान्सेली क्रान्तिताकाका युद्धहरूदेखि नै बलुन खुफिया प्रयोजनको लागि प्रयोग हुँदै आएको छ,"" जुस बताउँछिन्।

आज हामीले आकाशमा देख्ने बलुन सुरुवाती दिनहरूमा प्रयोग गरिएका पूराना शैलीका भन्दा भिन्न छन्।

""आज तिनीहरूमा हाइड्रोजनको सट्टा हिलियम भरिएका हुन्छन्। तिनीहरू दिनमा माथि उड्छन् र रातको समयमा तल झर्छन्। बलुनमा प्रयोग भएको हिलियम नसकिएसम्म तिनीहरू हावामा तैरिरहन्छन्,"" जुसले व्याख्या गरिन्।

एक सामान्य खुफिया जानकारी सङ्कलन गर्ने बलुनमा सामान्यतया त्यस्ता उपकरणहरू हुन्छन् जुन रेडार वा सञ्चार प्रणालीहरूमा जोडिन सक्छन्। वा, त्यसमा क्यामेराहरू हुन सक्छन् र तस्बिरहरू खिच्न सक्छन्। ""आजको समयमा बलुनले निकै कम महत्त्वपूर्ण भूमिका निर्वाह गरेको छ। किनकि अहिले हामीसँग भूउपग्रह प्रविधि छ जुन निकै विशिष्टीकृत छ र जमिनमा रहेका निकै साना वस्तुहरूलाई पनि क्यामरामा कैद गर्न सक्छ,"" प्राध्यापक ब्लुथले भने।

त्यसो भए किन अझै पनि भूउपग्रहको साटो आम मानिसले देख्न सक्ने बलुनहरूको प्रयोग हुँदै छ त?

""तपाईँले माथिबाट देख्न सक्ने विवरणहरू वस्तुसँगको दूरीमा निर्भर हुन्छ र भूउपग्रहहरू बलुनहरू भन्दा धेरै माथि हुन्छन्। त्यसैले भूउपग्रह प्रविधि निकै विकसित भए पनि जति वस्तु निकट हुन सक्यो त्यति राम्रो हुन्छ,” ब्लुथ भन्छन्।

अमेरिकी तथ्याङ्कका अनुसार चीनसँग अन्तरिक्षमा आधारित लगभग ३०० भूउपग्रहहरूको वृहत् निगरानी सञ्जाल छ। उक्त सङ्ख्या अमेरिकाको भन्दा दोस्रो धेरै हो।

तर जुसले कहिलेकाहीँ बलुनहरू बढी प्रभावकारी हुनसक्ने बताइन्।

""बलुनहरू निकै सस्ता छन् र छिटो परिचालन गर्न सकिन्छ। भूउपग्रहहरू अनुमानित कक्षहरूमा मात्र घुम्छन् र एकै दिनमा एउटै क्षेत्रमा पटक पटक उड्न सक्छन्। "" जुसले भनिन्।

यसअघि भूउपग्रहहरू पनि खसालिएका थिए।

“तर ती राज्यको स्वामित्व रहेका भूउपग्रहहरू थिए। चिनियाँहरूले आफ्नै एउटा भूउपग्रहमाथि प्रहार गरेका थिए। रुसीहरूले पनि त्यस्तै गरेका छन्। कसैले पनि अरू कुनै देशको भूउपग्रह खसालेका छैनन्,"" उनले थप जानकारी दिइन्।

जुसले आजभोलि ड्रोनहरूको व्यापक प्रयोगबारे पनि चर्चा गरिन्। यद्यपि तिनीहरू प्रायः सम्बन्धित देशबाट बिरलै अन्यत्र उड्छन्।

तर शीतयुद्धको समयमा निगरानीका अन्य माध्यमहरू प्रयोग गरिँदा स्थिति त्यस्तो थिएन।

शीतयुद्धले खुफिया अभ्यासबारे नयाँ नियमहरू ल्यायो।

""जासुसी विमान पठाउनुलाई स्पष्ट रूपमा भौगोलिक सीमा उल्लङ्घन गर्ने कार्य समान मानियो। त्यस्तै अवलोकनका लागि प्रयोग हुने भूउपग्रहहरूको प्रयोगलाई अन्तर्राष्ट्रिय कानुन उलङ्घन भएको नमान्ने र अनुमति दिने भनिएको थियो,"" ब्लुथले थप भने।

तर खुफिया जानकारी सङ्कलनका लागि उडने वस्तु प्रयोग गर्नु ""एक जटिल विषय"" भएको उनी बताउँछन्। ""केही वस्तुहरूलाई अनुमति दिइएको छ र केहीलाई छैन। विदेशी बलुनहरूलाई अमेरिकी सरकारले आफ्नो आकाशमा उड्ने अनुमति दिँदैन,"" उनले भने।

तर जासुसी विमानहरू आज पनि प्रयोग गरिने ब्लुथले बताए।

""संयुक्त राज्य अमेरिका स्वयंले थुप्रै जासुसी विमानहरू प्रयोग गर्छ। ती विमानहरू अन्य देशहरूको क्षेत्र वरपर छन्। त्यस्ता विमान खसालिएका घटनाहरू पनि छन्। एक अमेरिकी विमान चीनमा खसालिएको थियो र त्यो एक कूटनीतिक घटना थियो जसबारे बुश सरकारमा रहँदा केही समयसम्म चर्चा भयो,” ब्लुथले भने।

परिणामहरू कस्ता हुन सक्छन्?

आकाशमा उडिरहेका चार वटा वस्तु खसालेपछि अमेरिकी सेनाले उच्च सतर्कता अपनाएको छ।

पहिलो बलुन खसालिएपछि अमेरिकी विदेशमन्त्री एन्टोनी ब्लिङ्कनको बेइजिङ भ्रमण रद्द भएको थियो।

चीनले उक्त वस्तु जासुसी प्रयोजनको निम्ति नभई मौसम अनुगमन गर्न छाडिएको उपकरण भएको बताएको थियो।

सोमवार चीनको विदेश मन्त्रालयले, अमेरिकाले गत वर्ष मात्रै आफ्नो हवाई क्षेत्रमा १० पटक भन्दा बढी बलुनहरू उडाएको बताएको थियो।

अमेरिकी अधिकारीहरूले हालसम्म अज्ञात रहेका तीन वस्तुहरूको उद्देश्य खोजिरहँदा, ब्लुथले भने खुफिया जानकारी सङ्कलन गरिरहेका हुन् भन्ने प्रमाण नहुँदा उनीहरू गैरसैनिक हुनसक्ने आकलन गरेका छन्।

""उनीहरू वायुमण्डलको तल्लो तहमा थिए र तिनीहरूलाई तल खसाल्नुको उद्देश्य सम्भवतः व्यावसायिक हवाई उडानलाई असहज बनाएको हुनसक्ने भएर हो,"" उनले भने।

बलुन प्रकरणले नयाँ नियमहरू अघि सार्न सकिने ब्लुथले ठानेका छन्।

""समयसँगै संयुक्त राज्य अमेरिकाले चीनसँगको तनाव कम गर्न र त्यस्ता बलुनहरू उडाउने कार्यलाई अनुमति नदिन कुनै किसिमको सम्झौता गर्नेछ। यदि कुनै किसिमको मौसमी बलुन वा गैरसैनिक उड्ने वस्तुहरू अमेरिकी हवाई क्षेत्रमा प्रवेश गर्दै छन् भने, त्यहाँ कुनै किसिमको सूचना प्रणाली राखिनु पर्छ, "" उनले थप भने।

""मानिसहरूले तिनीहरूलाई नदेखेसम्म खुफिया जानकारी सङ्कलन गर्ने वस्तुहरूको बारेमा सायदै सोच्छन्"" त्यसैले उक्त सन्दिग्ध चिनियाँ जासुसी बलुनका कारण आम मानिस क्रुद्ध बनेको अनुसन्धान विश्लेषक जुसको राय छ।"
"अमेरिकी विदेशमन्त्री एन्टोनी ब्लिङ्कनले चीन रुसलाई घातक शस्त्रास्त्र र गोलीगट्ठा उपलब्ध गराउने विचारमा रहेको आरोप लगाएपछि बेइजिङले त्यसको खण्डन गरेको छ।

तर चीनले युक्रेनमा परिचालित रुसी फौजलाई गोप्य सैन्य सूचना उपलब्ध गराइरहेको हुनसक्छ। चीन रुसका लागि एउटा महत्त्वपूर्ण व्यापारिक साझेदार पनि हो।

के चीनले रुसलाई हतियार दिइरहेको छ?

चीनले सैन्य सामग्री उत्पादन गर्ने आफ्नो क्षमता बढाइरहेको छ। चीन अहिले विश्वको चौथो ठूलो अस्त्र निर्यातकर्ता हो।

""चीनका अस्त्रहरू निकै उन्नत बनिरहेका छन्,"" स्टकहोम इन्टर्न्याश्नल पीस रिसर्च इन्स्टिट्यूटका सिएमुन भेसेमानले भने।

चिनियाँ कम्पनीहरूले रुसलाई ""गैरघातक सहयोग"" उपलब्ध गराइसकेको र बेइजिङले ""घातक सहयोग"" पनि उलब्ध गराउन सक्ने जानकारी आफूले पाएको अमेरिकाको दाबी छ।

त्यसो भएमा चीनले ""गम्भीर परिणाम"" भोग्नुपर्ने चेतावनी वाशिङ्टनले दिएको छ।

इन्टर्न्याश्नल इन्स्टिट्यूट अफ स्ट्रटीजिक स्टडीजसँग आबद्ध तथा आर्थिक प्रतिबन्धहरूसँग सम्बन्धित विषयकी विज्ञ मारिया शगिनाका अनुसार चीनले देखिनेगरी रुसलाई हातहतियार उपलब्ध गराएको छैन तर उसले गोप्य रूपमा सैन्य प्रयोजन भएका उन्नत प्रविधियुक्त सामानहरू बेचिरहेको हुन सक्छ।

""चीन रुसका लागि सेमिकन्डक्टरहरूको सबैभन्दा ठूलो निर्यातकर्ता हो भन्ने प्रमाण छ,"" उनले भनिन्। उनका अनुसार चीनले प्राय: हङ्‌कङ र यूएईस्थित 'शेल कम्पनी' हरूमार्फत् रुसलाई सेमिकन्डक्टरहरू निर्यात गर्छ।

""सैन्य र गैरसैनिक उद्देश्यबीच विद्यमान अस्पष्ट क्षेत्रको फाइदा उठाउँदै केही चिनियाँ कम्पनीहरूले गैरसैनिक ड्रोन आपूर्ति गरिरहेका छन्।""

अमेरिकास्थित सेन्टर फर एड्भान्स्ड डिफेन्स स्टडीजका अनुसार चिनियाँ कम्पनीहरूले रुसलाई विमानभेदक क्षेप्यास्त्रका रेडारका लागि आवश्यक विद्युतीय पार्टपुर्जा पठाइरहेको हुनसक्छ।

युक्रेनमा रुसको पक्षमा लडिरहेका भाडाका सैनिकहरूको समूहलाई स्याटलाइटबाट प्राप्त तस्बिरहरू उपलब्ध गराएको आरोप लगाउँदै अमेरिकाले एउटा चिनियाँ कम्पनीविरुद्ध प्रतिबन्ध लगाएको छ।

गत वर्ष रुसले युक्रेनमा धावा बोलेपछि पश्चिमा राष्ट्रहरूले रुसविरुद्ध कडा प्रतिबन्धहरू लगाए। त्यसबाट रुसी तेलको आयात र उन्नत प्रविधि प्रयोग गरेर निर्माण गरिएका सामानहरूको निर्यात प्रभावित भए।

धेरै पश्चिमा कम्पनीहरूले रुससँगको सम्बन्ध विच्छेद गरे। रुसको संयुक्त राज्य अमेरिका, यूके र ईयूका राष्ट्रहरूसँगको व्यापार पनि खस्कियो।

तर गत वर्ष चीनको रुससँगको व्यापार अहिलेसम्मको सर्वाधिक तहमा पुग्यो।

अघिल्लो वर्षको तुलनामा ३० प्रतिशतको वृद्धिसहित चीनले रुससँग १९० अर्ब डलरको व्यापार गर्‍यो।

एक वर्षको अवधिमा रुसले चीनबाट गर्ने आयात १३ प्रतिशतले बढाउँदै कुल ७६ अर्ब डलरको सामान ल्यायो। चीनतिर गर्ने निर्यात पनि ४३ प्रतिशतले बढेर ११४ अर्ब अमेरिकी डलरको हुन पुग्यो।

चीनले रुसबाट कति तेल र ग्यास किनिरहेको छ?

रुसले सन् २०२२ मा चीनलाई अघिल्लो वर्षको तुलनामा दुई गुना एलपीजी निर्यात गर्‍यो।

'पावर अफ साइबेरिया' पाइपलाइन प्रयोग गरेर रुसले अघिल्लो वर्षको तुलनामा ५० प्रतिशत बढी प्राकृतिक ग्यास पठायो।

चीनले पनि रुसबाट सन् २०२१ को तुलनामा १० प्रतिशत बढी कच्चा तेल आयात गर्‍यो।

रुसले ईयूलाई पहिला बेच्ने गरेको तेल र ग्यासको परिमाणजति चीन पठायो।

सन् २०२१ मा ईयूले गर्ने ग्यास आयातको ४० प्रतिशत भाग रुसबाट जान्थ्यो तर सन् २०२२ मा १५ प्रतिशत मात्र गयो।

सन् २०२१ मा ईयूले गर्ने तेल आयातको २६ प्रतिशत रुसी तेल हुन्थ्यो भने गत वर्ष त्यो घटेर १४ प्रतिशतमा सीमित भयो।

रुस सरकारको वार्षिक राजस्वको झन्डै आधा भाग तेल र ग्यास बेचेर सङ्कलन हुन्छ।

धनी राष्ट्रहरूको समूह जी-सेभन र ईयू तथा अस्ट्रेलिया मिलेर समुद्री मार्ग हुँदै ओसारिने रुसी तेलको मूल्यमा विश्वभरि एउटा सीमा तोकिदिए। क्रेम्लिनले युद्धमा खर्च गर्न सक्ने रकम घटाउने प्रयासम त्यसो गरिएको थियो।

तर चीनले त्यस्तो सीमा मान्न अस्वीकार गरेको छ। उसले रुससँग बजारभाउअनुसार नै कच्चा तेल किनिरहेको छ।

रुसले चीनसँग इन्धन निर्यात अझ विस्तार गर्न खोजिरहेको छ।

ती दुई देशले एउटा नयाँ ग्यास पाइपलाइन (पावर अफ साइबेरिया २) निर्माण गर्ने सहमति गरिसकेका छन्।

विद्यमान पाइपलाइन सन् २०१९ देखि प्रयोगमा आएको हो। तीस वर्ष सञ्चालन हुने उक्त पाइपलाइनको करार ४०० अर्ब अमेरिकी डलरभन्दा बढीको छ।

यद्यपि साइबेरियाबाट सुरु हुने नयाँ ग्यास पाइपलाइन कहिले तयार हुन्छ भन्ने स्पष्ट भइसकेको छैन।"
"वैज्ञानिकहरूले शुक्रकीटको पौडिन सक्ने क्षमता रोक्ने उपाय पत्ता लागेपछि गर्भ निरोधका लागि पुरुषहरूले सेवन गर्ने चक्की उपलब्ध हुनसक्ने सम्भावना बढेको बताएका छन्।

उनीहरूका अनुसार त्यस्तो औषधिमा कुनै पनि हर्मोन प्रयोग गरिएको हुँदैन र माग भए उत्पादन गर्न सकिन्छ।

मुसामा गरिएको परीक्षणमा उक्त औषधिले कम्तीमा दुई घण्टा शुक्रकीटको चाल रोकिदिएको पाइयो। त्यति समय शुक्रकीटलाई डिम्बसम्म पुग्न नदिन र गर्भ बस्न नदिन पर्याप्त हुन्छ।

तर मानवमा परीक्षण गर्नुअघि धेरै चरणमा अरू परीक्षण हुन बाँकी नै छ।

मानवका लागि उपलब्ध भए पुरुषहरुले यौन सम्पर्क गर्नुभन्दा आधा घण्टाअघि यस्तो चक्की सेवन गर्न सक्छन्।

यो औषधिले कसरी काम गर्छ

महिलाहरूले प्रयोग गर्ने गर्भनिरोधक चक्कीमा हर्मोन प्रयोग गरिएको हुन्छ। तर पुरुषका लागि अनुसन्धान भइररहेको औषधिमा कुनै पनि हर्मोन हुँदैन।

आफूले अन्वेषण गरिरहेको विषयका लागि यो एउटा सबल पक्ष भएको वैज्ञानिकहरू बताउँछन्। किनभने यो औषधिले टेस्टस्टरोनलाई दमन गर्दैन र शरीरमा पुरुष हर्मोनको कमी हुनेजस्तो दुष्प्रभाव पार्दैन।

बरु वैज्ञानिकहरूले लक्ष्य बनाउन खोजेको ""स्विच"" शुक्रकीटको पौडिने क्षमता हो। त्यो स्विच वास्तवमा कोषीय सङ्केतको एउटा प्रोटीन हो। त्यसको नाम 'सल्यबल एडिनाइलिल साइक्लेज' (एसएसी) हो।

अहिले परीक्षण गरिएको चक्कीले एसएसीलाई निषेध वा अवरोध गर्छ।

मुसामा गरिएको अध्ययनमा TDI-11861नामक औषधिको एक मात्राले सम्भोगअघि, सम्भोगका क्रममा र सम्भोगपछि पनि शुक्रकीट गतिहीन बनेको पाइयो।

'शुक्रकीटमा दीर्घकालीन प्रभाव पर्दैन'

उक्त औषधिको प्रभाव झन्डै तीन घण्टासम्म रह्यो। चौबीस घण्टा हुँदा प्रभाव पूर्णतः हराएको थियो। त्यसपछि भने नयाँ शुक्रकीटहरू सामान्य रूपमा आफ्नै गतिमा अघि बढेको पाइयो।

यो अनुसन्धानमा संलग्न एक वैज्ञानिक डा. मेलनी ब्याल्बाकका अनुसार यो औषधि सजिलै प्रयोग गर्न सकिने र प्रभाव उल्ट्याउन मिल्ने चक्की बन्न सक्छ।

यदि यसले मानिसमा साँच्चै काम गर्‍यो भने चाहिएको खण्डमा पुरुषहरूले यो औषधि प्रयोग गर्न सक्छन्। अनि पुरुषहरूले आफ्नो सन्तान जन्माउने क्षमताबारे दैनिक निर्णय पनि गर्न सक्छन्।

""सन्तान जन्माउने क्षमता नियन्त्रण गर्न पुरुषका लागि यो निकै उपयोगी साधन बन्न सक्छ किनभने धेरै मानिसहरू बच्चा जन्माउन चाहँदैनन्। आफूले गर्भ बोक्नुनपर्ने भए पनि पुरुषहरूले पनि केही न केही भोग्नपर्ने हुन्छ,"" डा. ब्याल्बाकले भनिन्।

यद्यपि यो औषधिले यौनरोग सर्नबाट चाहिँ नजोगाउने भएकाले कन्डम प्रयोग गर्नु श्रेयष्कर भएको विज्ञहरूको सुझाव छ।

यस्तो औषधि किन आवश्यक

यूनिभर्सिटी अफ शेफील्डमा कार्यरत एन्ड्रोलजीका प्राध्यापक एलन पेसीले भने, ""पुरुषले सेवन गर्ने प्रभावकारी र प्रभाव उल्ट्याउन मिल्ने चक्कीको ठूलो खाँचो छ। वर्षौँदेखि विभिन्न उपायको परीक्षण गरिएको भए पनि अहिलेसम्म कुनै पनि औषधि बजारमा पुगिसकेको छैन।""

""शुक्रकीटको चालका लागि महत्त्वपूर्ण रहेको मुख्य एन्जाइमलाई परास्त गर्ने यहाँ वर्णन गरिएको उपाय नयाँ हो। यसले काम गर्न सक्ने भएकाले र प्रभाव चाँडै उल्टिन सक्ने भएकाले यो उत्साहवर्धक छ।""

""यदि मुसामा गरिएका परीक्षणहरूमा जस्तै मानवमा पनि उत्तिकै प्रभावकारिता देखियो भने यो हामीले खोजेको पुरुष गर्भनिरोधको उपाय हुनेछ।""

""प्रयोगशालामा मानिसको शुक्रकीटमा पनि केही परीक्षण गरिएको छ र तिनमा पनि ठ्याक्क त्यसरी नै यसले काम गर्ने देखिएको छ। त्यसैले मलाई लाग्छ त्यसले मानिसमा पनि परीक्षण गर्न सकिने बाटो खोलिदिएको छ।""

अरू अनुसन्धानकर्ताहरूले अलिक भिन्न तरिकाले शुक्रकीटको चालमा अवरोध गर्ने मार्गबारे अध्ययन गरिरहेका छन्। शुक्रकीटको सतहमा रहेको एउटा प्रोटीनलाई छेक्न सकिने सम्भावनाबारे उनीहरूको अध्ययन केन्द्रित छ।"
"नेपालका अध्यागमन अधिकारीहरूले गत वर्ष (सन् २०२२) नेपालबाट साढे पाँच सयभन्दा बढी विदेशी नागरिकहरूलाई “तोकिएको अवधि”सम्म नेपाल फर्कन नपाउनेगरी निष्कासन गरिएको जानकारी दिएका छन्।

उनीहरूका भनाइमा त्यसरी निष्कासन गरिएकामध्ये अधिकांश “भिसा नलिइकन” वा भिसा अवधि सकिएपछि “नवीकरण नगरिकन” नेपालमा बसिरहेका विदेशी नागरिक छन्।

त्यसबाहेक विभिन्न कसूरमा सजाय पाएका विदेशीलाई पनि “निश्चित अवधि नेपाल आउन नपाउनेगरी” फिर्ता पठाइएको छ।

त्यसरी निष्कासनमा परेका विदेशीमा नेपालका सिमाना जोडिएका छिमेकी मुलुकदेखि विभिन्न तीन दर्जनभन्दा बढी देशका भएको अधिकारीहरूको भनाइ छ।

उनीहरूलाई नेपालको अध्यागमन कानुनअनुसार निष्कासन गरेर त्यसको विवरण सुरक्षा निकायमा समेत पठाइएको अधिकारीहरूले बताए।

निष्कासित हुनेको सङ्ख्या

अध्यागमन विभागका सूचना अधिकारीसमेत रहेका निर्देशक कमलप्रसाद पाण्डेले दिएको जानकारी अनुसार सन् २०२२ मा नेपालबाट कुल ५६४ जना विदेशी नागरिकहरू निष्कासनमा परेका छन्।

त्यसमध्ये ५०४ जना भिसा अवधि सकिएर पनि नेपालमा विनाभिसा बसोबास गरिरहेकाहरू छन्।

अन्य ६० जना चाहिँ विभिन्न कसूरमा सजाय पाएका व्यक्तिहरू रहेको पाण्डेले बीबीसीलाई बताए।

“हाम्रोमा प्राय: भिसा सकिएर बस्नेहरू धेरै हुने प्रवृत्ति देखिएको छ तर उल्लेख्य सङ्ख्यामा अन्य कसूरहरूमा संलग्न पनि देखिएका छन्,” उनले भने।

पाण्डेका अनुसार गएको एक वर्षमा नेपालबाट निष्कासनमा पर्ने कुल विदेशीमध्ये सबैभन्दा धेरै चिनियाँहरू रहेका छन्।

उनले भने, “धेरै चिनियाँहरूले नेपालमा ओभरस्टे (भिसा अवधि सकिएपछि नवीकरण नगराइ बसेका) गरेको देखियो।”

विभागको विवरण अनुसार गत वर्ष १९० जना चिनियाँ नागरिकहरूलाई नेपालबाट निष्कासन गरिएको छ।

चिनियाँपछि सबैभन्दा धेरै निष्कासनमा पर्नेहरूमा अमेरिकी नागरिकहरू रहेका छन्। गत वर्ष ४४ जना अमेरिकीहरू नेपालबाट निष्कासनमा परेको पाण्डेले बताए।

त्यस्तै यूकेका ३०, फ्रान्सका १९ र क्यानडा १७ जना निष्कासनमा परेका छन्।

पाण्डेले दिएको जानकारी अनुसार १० जना वा त्यसभन्दा बढी नागरिक निष्कासनमा परेका अन्य देशहरूमा उज्वेकिस्तान, जर्मनी, दक्षिण कोरिया, रुस र अस्ट्रेलिया रहेका छन्।

चिनियाँ धेरै हुनुको कारण के?

विभागका महानिर्देशक ऋषिराम तिवारीका अनुसार निष्कासनमा पर्नेमा चिनियाँहरू धेरै हुनुमा कोभिड महामारी एउटा कारण देखिएको छ।

“निष्कासित हुनेमध्ये अधिकांशको ओभरस्टे देखिएको छ। त्यसको एउटा कारण भनेको कोभिडले गर्दा चीनसँग हवाई सेवा अवरुद्ध हुनु र नाका बन्द हुनु पनि देखिएको छ,” उनले भने।

त्यसबाहेक नेपालमा चिनियाँको लगानी बढेसँगै कतिपय वित्तीय समस्यामा पर्ने वा कसूर गर्ने घटना पनि भएको देखिएको अधिकारीहरूको भनाइ छ।

“अहिले चिनियाँको लगानी पनि बढेकै छ, चिनियाँ पर्यटक पनि बढेका छन्। त्यसले गर्दा पनि ओभरस्टे गर्ने र अन्य कार्यमा संलग्न हुनेको सङ्ख्या बढेको हुनसक्छ,” उनले भने।

हालैका वर्षहरूमा नेपालमा रहेका कतिपय चिनियाँ नागरिकहरू साइबर अपराध, अवैध हुन्डी, सम्पत्ति शुद्धीकरण, सट्टेबाजीलगायतका कार्यमा संलग्न भएको भन्दै पक्राउ परेका विवरण पनि नेपाल प्रहरीले सार्वजनिक गरेको थियो।

नेपाली कारागारहरूमा विभिन्न कसूरमा संलग्न भएको पुष्टि भएका वा अभियोग लागेका सयौँ विदेशी कैदीबन्दीहरू रहेका छन्।

कारागार विभागले गत जेठमा बीबीसीलाई दिएको जानकारी अनुसार नेपाली कारागारमा रहेका विदेशी कैदीमध्ये सबैभन्दा धेरै भारतीय नागरिक रहेका थिए।

त्यसबेलासम्म नेपाली कारागारमा विदेशी कैदीबन्दीको सङ्ख्या १,३३६ रहेको थियो।

खर्च कसले बेहोर्छ?

नेपालबाट यसरी निष्कासनमा पर्ने विदेशी नागरिकलाई उनीहरूकै खर्चमा स्वदेश फर्काउने गरिएको पाण्डेले जानकारी दिए।

त्यसबारे अध्यागमनसम्बन्धी नियम, कानुन र कार्यविधिमा स्पष्ट उल्लेख भएको उनले बताए।

अध्यागमन कार्यविधि-२०६५ मा भनिएको छ, “निष्कासन हुने व्यक्ति निष्कासन नहुँदासम्म विभागले तोकेको स्थानमा बस्नु पर्ने र नेपालबाट प्रस्थान गर्दा लाग्ने खर्च आफैँले व्यहोर्नु पर्ने छ।“

यदि कसैले खर्च बेहोर्न नसक्ने अवस्था भएमा सम्बन्धित देशको दूतावास वा नियोगसँग समन्वय गरेर विभागले उनीहरूलाई फिर्ता पठाउने गरेको पाण्डेले जानकारी दिए।

उनले भने, “कतिपयले रकम अभावकै कारण जान सक्दिनँ भनेको अवस्थामा सम्बन्धित नियोगसँग हामी समन्वय गरेर उनीहरूलाई फिर्ता पठाइदिन्छौँ। नेपालले आफैँले कुनै विदेशीलाई उसको देशमा पुर्‍याइदिने भन्ने छैन।”

त्यस्तै नेपालमा अध्यागमन ऐन, नियम वा प्रचलित कानुन विपरीत कार्य गरेर सजाय पाएका विदेशीलाई कसूरका आधारमा कति अवधिका लागि निष्कासन गर्ने भन्ने निर्णय विभागले गर्ने गर्छ।

कस्तो कसूर गरेका व्यक्ति कति समय निष्कासित हुन्छन्?

उक्त कार्यविधिअनुसार कर्तव्य ज्यान र लागुऔषध मुद्दामा सजाय पाएकालाई १० वर्ष र ज्यान मार्ने उद्योग तथा बालबालिकामाथि यौनजन्य अपराधजस्ता कसूरमा सजाय पाएका व्यक्तिलाई ७ वर्षका लागि निष्कासन गरिन्छ।

त्यस्तै धर्म परिवर्तन, हातहतियार खरखजाना, जबरजस्ती करणी, यौनजन्य अपराध, जाली राहदानी र जाली भिसाजस्ता कसूरमा सजाय पाएकाहरूलाई कम्तीमा ५ वर्षका लागि निष्कासन गरिन्छ।

कार्यविधिले संदिग्ध आचरण, विदेशी विनिमय र खोटा चलन तथा अवैध मानिस ओसारपसारमा संलग्नलाई तीन वर्ष, ठगी र राजस्व चुहावटमा सजाय पाएकालाई दुई वर्ष, केही सार्वजनिक अपराध र अनुमतिविना निषेधित क्षेत्रको पदयात्रा गर्नेलाई एक वर्ष निष्कासन गर्ने व्यवस्था गरेको छ।

त्यसैगरी निष्कासनको आदेश उल्लङ्घन गर्नेलाई पनि एक वर्षका लागि निष्कासन गर्ने व्यवस्था त्यसमा छ।

कुनै विदेशी नागरिकले भिसा नलिइकन लामो समय नेपालमा बसेमा पनि निश्चित वर्ष उनीहरू नेपाल आउन नपाउनेगरी विभागले निष्कासन गर्ने गरेको छ।

एकदेखि दुई वर्षसम्म विनाभिसा बस्नेका हकमा एक वर्ष, दुईदेखि तीन वर्षसम्म बस्नेका हकमा दुई वर्ष र तीन वर्षभन्दा बढी बस्नेका हकमा तीन वर्षसम्म निष्कासन गर्ने प्रावधान कार्यविधिमा छ।

एक वर्षभन्दा कम अवधि विनाभिसा नेपालमा बसेका व्यक्तिको हकमा भने उक्त भिसा वर्षमा नेपालमा प्रवेश नपाउनेगरी निष्कासन गर्ने गरिएको छ।"
"दक्षिणपूर्वी टर्की र सिमाना जोडिएको सिरियामा सोमवार बिहान आएका दुईवटा शक्तिशाली भूकम्पका कारण हजारौँ मानिसको ज्यान गएको छ र घाइते भएका छन्।

पहिलो भूकम्प आएको केही घण्टापछि दोस्रो शक्तिशाली भूकम्प आएको थियो।

ती भूकम्पका कारण भएको मानवीय क्षति निकै बढी हुनसक्ने चेतावनी विश्व स्वास्थ्य सङ्गठन (डब्ल्यूएचओ) ले दिएको हो।

टर्कीको गाजियान्टेप प्रान्तमा आएको पहिलो भूकम्प ७.८ म्याग्निट्यूडको थियो। नेपालमा सन् २०१५ मा आएको विनाशकारी भूकम्प पनि ७.८ म्याग्निट्यूडकै थियो।

टर्कीमा परकम्पका रूपमा आएको दोस्रो भुइँचालो ७.५ म्याग्निट्यूडको थियो।

टर्कीमा आएको पहिलो भूकम्पको केन्द्रबिन्दु जमिनको सतहभन्दा केवल १८ किलोमिटर मुनि थियो।

लन्डनस्थित यूनिभर्सिटी कलेजका जोखिम तथा विपद् न्यूनीकरण विभाग प्रमुख प्राध्यापक जोआना फोरे-वाकर भन्छिन्,""विगत १० वर्षमा दुई वटा मात्रै त्यति म्याग्निच्युडका र त्यसभन्दा अघिल्लो दशकमा चार वटा त्यस्ता विनाशकारी भूकम्प गएका छन्।""

तर भूकम्पको शक्तिका कारण मात्रै विनाश निम्तिने होइन।

यो भूकम्प बिहान सबेरै आएका बेलामा मानिसहरू घरभित्रै सुतिरहेका थिए।

घर तथा भवनहरू कति बलिया छन् कुराले पनि भूकम्पका कारण हुने क्षति फरक पर्न सक्छ।

पोर्ट्स्मथ यूनिभर्सिटीका ज्वालामुखी र जोखिम सञ्चारसम्बन्धी अध्यापन गरिरहेकी डा. कार्मेन सोलाना सिरिया र दक्षिण टर्कीमा भूकम्प प्रतिरोधात्मक संरचनाहरूको अवस्था निकै खराब रहेको बताउँछिन्।

""त्यसकारण अब जीवन बचाउने कुरा प्रतिकार्यमा निर्भर रहन्छ। बाँचिरहेका मानिसहरूको उद्धारका लागि २४ घण्टा निकै महत्त्वपूर्ण हुन्छ र ४८ घण्टा पछि जीवितै उद्धार गर्न सकिने सम्भावना निकै कम हुन्छ,"" उनले भनिन्।

यो यस्तो क्षेत्र हो जहाँ विगत २०० वर्षयता ठूलो भूकम्प आएको थिएन।

त्यसैले पनि पनि यहाँ भूकम्प आउँदा गरिनुपर्ने तयारीको मात्रा भूकम्प आइरहने क्षेत्रभन्दा निकै कम थियो।

टर्कीमा के कारण आयो भूकम्प?

पृथ्वीको भूगर्भ विभिन्न तह मिलेर बनेको हुन्छ। चट्टानहरूको त्यस्तो तहलाई प्लेट भनिन्छ।

ती एकअर्कासँगै टाँसिएर रहेका हुन्छन्। कहिलेकाहीँ प्लेटहरू यतायता हलचल गर्न खोज्छन्, तर एकअर्का हुने घर्षणका कारण रोकिन्छन्। तर कहिलेकाहीँ यस्तो दबाव सिर्जना हुन्छ जसका कारण प्लेटहरू एकअर्कामाथि खप्टिन पुग्छन् र अचानक सतहमा हलचल हुन्छ।

अहिले टर्कीमा अरेबियन प्लेट उत्तरतर्फ सरेर एनाटोलियन प्लेट थिचिएका कारण भूकम्प गएको हो।

प्लेटहरूको घर्षण नै विगतमा भएका भूकम्पहरूको पनि कारण हो।

यो क्षेत्रमा सन् १८२२ को अगस्टमा ७.४ म्याग्निट्यूडको भूकम्प गएको थियो। त्यो सोमवारको भूकम्पभन्दा निकै सानो हो।

मापनमा सानो भए पनि उक्त भूकम्पका कारण उक्त क्षेत्रमा ठूलो क्षति भएको थियो। एलेपो सहरमा मात्रै ७,००० मानिसले ज्यान गुमाएका थिए।

क्षति पुर्‍याउन सक्ने क्षमताका परकम्पहरू एक वर्षसम्म नै आइरहे।

सोमवारको भूकम्पपछि पनि धेरै वटा परकम्पहरू आएका छन्। वैज्ञानिकहरूले यसअघिको ठूलो भूकम्पमा जस्तै परकम्पहरू निरन्तर आइरहने ठानेका छन्।

भूकम्प स्केलमा नापिन्छ। त्यसलाई म्याग्निट्यूड भनिन्छ।

साधरणतया म्याग्निट्यूड २.५ वा त्यसभन्दा सानो कुनै पनि भूकम्प महसुस हुँदैन। तर मापन गर्ने उपकरणहरूले यस्ता भूकम्पको पनि पहिचान गर्छन्।

म्याग्निट्यूड ५.० सम्मका भूकम्पहरू आएको थाहा हुन्छ। तिनले क्षति पनि पुर्‍याउन सक्छन्।

टर्कीमा आएको ७.८ म्याग्निट्यूडको जत्रो भूकम्पले ठूलो क्षति पुर्‍याउन सक्ने भएकाले यस्ता भूकम्पलाई ""मेजर"" अर्थात् ठूलो भनेर वर्गीकरण गरिएको छ।

म्याग्निट्यूड ८.० भन्दा ठूलो भूकम्प विनाशकारी हुन्छ। त्यसको केन्द्रबिन्दुवरपर रहेका स्थानमा ठूलो विध्वंश हुन सक्छ।

जापानको तटीय क्षेत्रमा सन् २०११ मा आएको भूकम्पको म्याग्निट्यूड ९.० मापन भएको थियो। त्यसले त्यहाँको भूमिमा व्यापक क्षति निम्त्याएको थियो।

उक्त भूकम्पका कारण शृङ्खलाबद्ध सुनामीहरू आए। एउटा सुनामीका कारण जापानको एउटा परमाणुकेन्द्रमा ठूलो दुर्घटना भयो।

दक्षिण अमेरिकी राष्ट्र चिलेमा सन् १९६० मा गएको ९.५ म्याग्निट्यूडको भुइँचालोलाई अहिलेसम्म मापन गरिएकामधये ठूलो भूकम्प मानिएको छ।"
"सुरुमा क्यानडाको पत्रिका द ग्लोब एन्ड मेल ले त्यसबारे समाचार प्रकाशन गरेको थियो। त्यसले पृथ्वीको सुदूर उत्तरमा चिनियाँ गतिविधिमाथि प्रश्न उठाइदिएको छ।

केही दिनअघि अमेरिकी सेनाले लडाकु विमान प्रयोग गरी अमेरिका र क्यानडाको आकाशमा उडेको एउटा सन्दिग्ध चिनियाँ जासुसी बलुन खसालिदिएको थियो। अहिले क्यानडाको सेनाले चीनले आर्क्टिक क्षेत्रमा निगरानी गर्ने प्रयास गरेको बताएको हो।

के भेट्यो क्यानडाले?

क्यानडाको सेनाले जल, स्थल र आकाशबाट देशलाई हुनसक्ने खतरा पहिचान गर्न ‘अपरेशन लिम्पड’ नामक अभियान सञ्चालन गरेको छ।

उक्त अभियानका क्रममा चीनले निगरानी गर्न परिचालन गरेका पानीमा तैरिने उपकरणहरू गत शरद्‌याममा समुद्रमा फेला परेको उसको दाबी छ।

क्यानडाको डिपार्टमन्ट अफ न्याश्नल डिफेन्सका प्रवक्ता डेनियल ल बुथिएले एउटा वक्तव्यमा भनेका छन्, ""चीनले क्यानडाको आकाश र समुद्री क्षेत्रमा निगरानी गर्न हालै गरेका प्रयासबारे सेनालाई पूर्ण जानकारी छ।""

उनले चीनले ""दोहोरो उद्देश्य भएका प्रविधि""को प्रयोग गरेर त्यसो गरेको दाबी गरेका छन्।

अर्थात् चीनले त्यसबाट प्राप्त विवरण अनुसन्धान र सैन्य निगरानी दुवैका लागि प्रयोग गर्न सरक्छ।

आर्क्टिक क्षेत्रमा चीनको चासो कस्तो?

डेनियल ल बुथिएले सेनाले सन् २०२२ देखि नै क्यानडाली भूभागमा निगरानी गर्ने त्यस्ता प्रयासलाई रोकेको बताए। तर उनले त्यसबारे विस्तृत विवरण दिएनन्।

चीनले आर्क्टिक क्षेत्रमा लामो समयदेखि चासो देखाउँदै आएको छ।

उसले विगत दुई दशकमा त्यस क्षेत्रमा ३३ पटक उच्चस्तरीय व्यक्तित्वहरू पठाएको छ। चीन धेरैवटा प्रमुख आर्क्टिक संस्थामा सहभागी हुँदै आएको छ।

जलवायु परिवर्तनका कारण बरफ पग्लिने क्रम बढेको अवस्थामा चीनले यस क्षेत्रबाट युरोपसम्म जानका लागि छोटो व्यापारिक मार्ग खोल्ने आशा राखेको छ।

अन्य देशको चासो

आर्क्टिकमा सैन्य गतिविधिका लागि सर्वेक्षण गर्ने प्रयासका रूपमा उक्त क्षेत्रमा अनुसन्धान गर्ने चीनको चासो दोबर भएको विज्ञहरूको धारणा छ।

त्यस क्षेत्रमा हालसम्म थाहा नभएका प्राकृतिक स्रोतप्रति आर्क्टिक देशहरू अमेरिका, क्यानडा, फिनल्यान्ड, रुस, नर्बे, स्वीडन आदिको पनि उत्तिकै चासो छ।

""यो संसारको एउटा यस्तो भाग हो त्यसलाई अन्य अक्षांशमा जस्तै नक्साङ्कन गर्न र अन्य क्षेत्रको जस्तै विवरण प्राप्त गरेर बुझ्न सकिएको छैन,"" सेन्टर फर इन्टरन्याश्नल गभर्नन्स इनोभेशनका वरिष्ठ शोधार्थी रोबेर्टो माजोलिनले भने। उनी क्यानडाका सुरक्षा निकायबाट सेवानिवृत्त भएका वरिष्ठ अधिकारी हुन्।

तर त्यस क्षेत्रमा रुस र हालै चीनले देखाएको चासोले त्यसमा परिवर्तन गरिदिएको छ।

उनका अनुसार क्यानडाले आफ्नो सुरक्षा र सैन्य रक्षाको कुरालाई दृष्टिगत गरेर विभिन्न गतिविधिमाथि निगरानी गर्नुपर्ने अवस्था आएको छ।

के भन्छ क्यानडा?

बुधवार क्यानडाकी विदेशमन्त्रीले सीएनएनसँग आफूले चीनलाई “विध्वंशक” शक्तिको रूपमा हेरेको बताएकी थिइन्।

उनले क्यानडाको हवाईक्षेत्रको सुरक्षा र आर्क्टिकको स्वाधीनताका लागि अमेरिकासँग मिलेर काम गर्ने बताइन्।

क्यानडाको सङ्घीय निर्वाचनमा चिनियाँ हस्तक्षेप भएको भनेर त्यहाँ छानबिन भइरहेका बेला यो नयाँ प्रकरणले चीन उत्तर अमेरिकामा पुन: एक पटक विवादमा आएको छ।

यद्यपि क्यानडामा रहेका चिनियाँ अधिकारीहरूले त्यहाँको निर्वाचनमा आफूहरूले कुनै हस्तक्षेप नगरेको बताउँदै आएका छन्।

यसै महिनाको सुरुमा चिनियाँ जासुसी बलुनहरू अमेरिका तथा क्यानडाको आकाशमा उडेका भन्ने खबरहरू आएका थिए।

आकाशमा उडिरहेका कतिपय सन्दिग्ध वस्तुलाई अमेरिकाले सैन्य विमान प्रयोग गरेर खसालेको थियो।"
"नेपाली राष्ट्रिय क्रिकेट टोलीका खेलाडीहरूको अहिले मुक्तकण्ठले प्रशंसा भइरहेको छ।

आईसीसी विश्वकप लीग-२ क्रिकेटमा नेपालले गरेको प्रदर्शनमा खासगरी उत्कृष्ट ब्याटिङका कारण दर्शकहरू मन्त्रमुग्ध भए।

लीग-२ खेल्नु अगाडिसम्म नेपाल टी-२० प्रतियोगिताका कारण उत्पन्न विवाद, म्याच फिक्सिङ र स्पट फिक्सिङका कारण खेलाडीहरूमा देखिएको तनाव, टी-२० मा खराब प्रदर्शन तथा नेपाल क्रिकेट सङ्घभित्रको विवादका कारण खेलाडीहरू मानसिक दबावमा थिए।

त्यसैले नेपाली टोलीले उत्कृष्ट प्रदर्शन गर्ने वा शृङ्खलाका सबै खेल जित्ने अपेक्षा कसैले पनि गरेका थिएनन्।

तर चार वटै खेलमा शत प्रतिशत जित निकाल्दै नेपाली खेलाडीहरूले लामो समयपछि ऐतिहासिक प्रदर्शन गरे।

त्यसले नेपालको एकदिवसीय अन्तर्राष्ट्रिय मान्यता जोगाउने अभियानमा ठूलो उपलब्धि मात्र भएको छैन, विभक्त हुने लागेको नेपाली क्रिकेट एकबद्ध पनि भएको सन्देश प्रवाह भएको देखिएको छ।

यसमा सबैभन्दा बढी राहत नेपाल क्रिकेट सङ्घले पाएको छ। नतिजाले क्रिकेट विवादलाई छायामा पारेको छ र 'अक्षमता' को ट्याग लागिरहेको सङ्घका पदाधिकारीहरूलाई पनि शीतलता प्रदान गरेको देखिन्छ।

लीग-२ को पहिलो खेलमा नेपाली टोली नामिबियाद्वारा प्रस्तुत २८६ रनको लक्ष्य पच्छ्याउन सफल भयो।

एकदिवसीय क्रिकेटमा नेपालले पहिलो पटक यति ठूलो लक्ष्य पार गरेको हो।

कुशल भुर्तेलको ११५ रनको मद्दतमा हात पारेको विजयले नेपाली टोलीमा बाँकी खेलका लागि ठूलो आत्मविश्वास जगाइदियो।

त्यहाँको परिणामले नेपाल ओडीआई मान्यता गुमाउने सँघारमा पुग्छ कि भन्न डर पनि उत्पन्न भएको थियो। त्यसपछि हरेक खेलमा खेलाडीहरूले लयपूर्ण प्रदर्शन गरेको देखियो।

घरेलु मैदानमा भएका चार खेलमा पाँच ब्याटरहरू फरकफरक खेलमा चम्किए।

पहिलो खेलमा भुर्तेलसँगै कप्तान रोहित पौडेलले ७२ रनको योगदान दिएका थिए।

दोस्रो खेलमा स्कटल्यान्डलाई पराजित गर्न कुशल मल्ल (८१ रन) र दीपेन्द्र सिंह ऐरी (८५ रन) को भूमिका महत्त्वपूर्ण रह्यो।

त्यस्तै ज्ञानेन्द्र मल्ल र आशिफ शेखले नामिबियाविरुद्ध तेस्रो खेलमा १३९ रनको साझेदारी गर्दै नेपालको उच्च साझेदारीको कीर्तिमान नै राखे।

उक्त खेलमा आशिफ शेखले ८१, ज्ञानेन्द्र मल्लले ६५ र कुशल मल्लले ६२ रन बनाए।

अन्तिम खेलमा नेपालले हारबाट जोगाउँदै टोलीलाई दिलाएको जित झन् स्वादिलो थियो।

त्यसमा कप्तान रोहित पौडेलको अविजित ९५ रन र उनलाई नवौँ विकेटमा करण केसीले दिएको दरिलो साथ महत्त्वपूर्ण बन्यो।

तस्बिर स्रोत, Cricket Association of Nepal

राष्ट्रिय टोलीका पूर्वप्रशिक्षक राजु बस्नेत भन्छन्, ""टीम सन्तुलित थियो। एक खेलाडीमा भर परेको देखिएन। हरेक खेलमा फरकफरक खेलाडीहरूले आवश्यकताअनुसार प्रदर्शन गरे।""

""प्रशिक्षक मोन्टी देशाईले पनि खेलाडीहरूमा आत्मबल प्रशस्त थपिदिएको मलाई लाग्छ। एउटा प्रशिक्षकले टोलीमा कसरी फरक पार्न सक्छ भन्ने उदाहरण देशाई हुन्।""

प्रशिक्षक मोन्टी देशाईको प्रभाव

भर्खरै नेपाली टोलीलाई प्रशिक्षण गर्ने उत्तरदायित्व वहन गर्न थालेका भारतीय प्रशिक्षक मोन्टी देशाईका लागि यो पहिलो शृङ्खला थियो।

मूलतः देशाई ब्याटिङ प्रशिक्षक हुन्। उनले नेपाली टोली र खेलाडीहरूलाई पहिले नै चिनेका हुनाले उनलाई सबैको क्षमता थाहा थियो।

उनी खेल्न जानुअगाडि खेलाडीहरूलाई भन्थे, ""शिर उठाएर खेल। तिमी आउट हुनु वा नहुनु ठूलो कुरा होइन, खेल आत्मविश्वासका साथ सानदार ढङ्गले खेल्ने हो।""

टोली सम्हालेकै दिन 'ड्रेसिङ रुमको वातावरण सफा गर्ने' वाचा गरेका देशाईले त्यस्तो वातावरण छिट्टै नै ल्याइदिए।

दीपेन्द्र सिंह ऐरी भन्छन्, ""प्रशिक्षक एकदम पोजिटिभ हुनुहुन्छ। खेलाडीलाई नमिठो हुने कुरा गर्नुहुन्न। परिस्थिति बुझाइदिनुहुन्छ। यसले खेलाडीमा ऊर्जा दिएको छ।""

आईपीएलमा खेल्ने भारतीय क्लब राजस्थान रोयल्समा पनि ब्याटिङको प्रशिक्षण गरेका देशाई अफगानिस्तान र वेस्ट इन्डिजका पनि प्रशिक्षक रहिसकेका छन्।

नेपाली क्रिकेटले देशाईलाई सम्झिने अर्को रोमाञ्चक कारण पनि छ।

पाँच वर्षअगाडि नेपाली यू-१९ टोलीले भारतलाई एशिया कप क्रिकेटमा पराजित गर्दा देशाई नेपालको ब्याटिङ कन्सल्टेन्ट थिए भने दीपेन्द्र सिंह ऐरी कप्तान थिए।

त्यो कुनै पनि फर्म्याटको क्रिकेटमा नेपालको भारतसँगको पहिलो र एक मात्र जित थियो।

नेपालमा एकपछि अर्को प्रशिक्षक परिवर्तन भइरहेका बेला देशाई १५ महिनामा फेरिएका चौथा प्रशिक्षक हुन्।

विसं २०७८ असोजमा हेभिवेट नामका रूपमा नियुक्त भएका अस्ट्रेलियाका डेब ह्वाटमोरले परम्परागत कमजोरी भनिएको ब्याटिङमा चामत्कारिक परिवर्तन गरिदिएको देखिएको थियो।

कुशल भुर्तेलजस्ता खेलाडी उनकै प्रशिक्षणमा उदाएका थिए।

तर उनको राजीनामापछि आएका पुराना प्रशिक्षक पुबुदु दशानायकेले टीमलाई लयमा ल्याउन नसकेको बताइन्छ। त्यसपछिका मनोज प्रभाकरको पालामा त टोली झन् खस्किएको थियो ठानिन्छ।

देशाईले भने आशाको दरिलो सङ्केत दिएका खेलाडीहरू बताउँछन्।

घरेलु मैदान र दर्शकको लाभ

कीर्तिपुर मैदानको पिच पहिलेभन्दा फरक छ।

बलिङ पिचको रूपमा लामो समय परिचय बनाएको त्रिभुवन विश्वविद्यालयको मैदान पछिल्लो समय ब्याटिङका लागि राम्रो हुँदै आएको ठानिन्छ।

घरेलु पिचले पनि खेलाडीहरूको आत्मबलमा फरक पर्ने ठानिन्छ। त्यसको भरपुर सदुपयोग यसपालि नेपाली खेलाडीहरूले गरैकै हुन्।

अन्तिम दिनको खेल जितेपछि कप्तान पौडेलले भनेका थिए, ""घरेलु पिचमा अभ्यस्त हुँदा पनि हामीलाई फाइदा भयो।""

त्यसमा घरेलु दर्शकको सदा झैँ साथ त छँदैछ।

नेपाल टी-२० मा दर्शकलाई निःशुल्क मैदान प्रवेश गर्न दिँदा पनि मैदान खालि भएको थियो। रुष्ट बनेका दर्शकहरू अन्य खेलमा नआउने हुन् की भन्ने चिन्ता समेत बढेको थियो।

तर दर्शकले राष्ट्रिय टोलीलाई गर्ने मायामा भने कुनै कमी आएन। अनि खेलाडीहरूले पनि दर्शकलाई निराश बनाएनन्।

सधैँ टस जित्नु मिठो संयोग

नेपालले चारवटै खेलमा टस जित्यो र दोस्रो ब्याटिङ गर्ने निर्णय लिन पायो।

यसलाई नेपालका लागि मिठो संयोग मान्नुपर्छ।

अर्को सुखद संयोग के भयो भने यसपालि कीर्तिपुरमा खेलिएका सबै खेलमा दोस्रो ब्याटिङ गर्ने टोलीले जित्यो।

बिहानीको समयमा ओसिलो पिच ओसिलो हुने भएकाले बलको गति भिन्न हुने भएकाले त्यसको फाइदा बलरहरूलाई हुन्थ्यो। नेपाली टोली सन्दीप लामिछानेको बलिङमा सबै खेलमा त्यसबाट लाभान्वित भएको पाइयो।

नामिबियाका कप्तानले टस जित्न नसकेकोमा गुनासो नै गरेका थिए।

स्कटल्यान्ड र नामिबियासँगको शृङ्खलामा आफ्नो वर्चस्व कायम राख्नु नेपालका लागि सन् २०१४ को विश्वकप छनोटपछिको सबैभन्दा सानदार घटना हो।

अब आगामी साताबाट यूएईमा हुने अर्को शृङ्खलामा आफ्नो लय कायम राख्दै जित्ने गर्नु खेल्नुपर्ने चुनौती नेपाली टोलीसमक्ष छ।"
"सुदूरपश्चिम प्रदेशको बाजुरा जिल्लामा बुधवार दिउँसो लोकल म्याग्निट्यूड ५.२ को भूकम्प गएको राष्ट्रिय भूकम्प मापन तथा अनुसन्धान केन्द्रले जनाएको छ।

उक्त भूकम्प नेपाल र भारतका विभिन्न ठाउँमा महसुस गरिएको विवरणहरू आएका छन्।

राष्ट्रिय भूकम्प मापन तथा अनुसन्धान केन्द्रका अनुसार भूकम्प दिउँसो १ः४५ बजे मापन गरिएको थियो।

भारतीय सञ्चारमाध्यमका अनुसार भूकम्पको धक्का भारतको राजधानी नयाँदिल्लीमा पनि महसुस भएको थियो।

माघ महिनामा बाजुरामा केन्द्रबिन्दु भएका दुईवटा भूकम्प मापन भएका थिए।

तीमध्ये माघ १० गतेको भूकम्पको स्थानीय म्याग्निट्यूड ५.९ को थियो।

त्यसअघि कार्तिक महिनामा डोटी जिल्लामा स्थानीय म्याग्निट्यूड ६.६ को शक्तिशाली भूकम्प जाँदा कम्तीमा छ जनाको मृत्यु भएको थियो।

कार्तिक २२ः ५.७, डोटी
कार्तिक २२: ४.१, डोटी
कार्तिक २३ः ६.६, डोटी
कार्तिक २४ः ४.१, बाजुरा
कार्तिक २६ः ५.४, बझाङ
कार्तिक २९ः ४.२, अछाम
पौष ७ः ४.१, दार्चुला
पौष ८ः ४.६, डोल्पा
माघ १०ः ५.९, बाजुरा
माघ १२ः ४.१, बाजुरा

थप जानकारी आउन बाँकी

सुदूरपश्चिम प्रदेशका निमित्त प्रहरी प्रमुख गणेश चन्दले भूकम्पबाट बाजुराको हिमाली गाउँपालिकामा एउटा बालविकास केन्द्रको भवनमा क्षति पुगेको बताए।

तर अन्य स्थानमा कस्तो क्षति पुग्यो भन्ने विवरण आइसकेको छैन।

बाजुराका प्रमुख जिल्ला अधिकारी पुष्कर खड्काले अहिलेसम्म भूकम्पको क्षतिको थप विवरण नआए पनि आफूले प्रहरीलाई चनाखो रहन र सूचनाहरू सङ्कलन गर्न निर्देशन दिएको बताए।

“भूकम्पको केन्द्रबिन्दु बिच्छ्या भन्ने ठाउँमा रहेको कुरा आएको छ। त्यहाँ रहेको प्रहरी टोलीलाई पनि जानकारी पठाउन भनेका छौँ।”

जिल्ला प्रशासन कार्यालयस्थित विपद् सम्पर्क व्यक्ति नैन रावलले भूकम्पको धक्का सदरमुकाम मार्तडीमा पनि महसुस गरिएको बताए।

उनले भने, “भूकम्पको धक्का महसुस गरेपछि हामी सबै कार्यालयबाट बाहिर निस्कियौँ।”

बाजुरामा गत महिना गएको भूकम्पमा केही घरहरू पूर्ण रूपमा भत्किएका र केहीमा आंशिक क्षति पुगेको जिल्ला प्रशासन कार्यालय बाजुराले जनाएको थियो।

भूकम्पका कारण कम्तीमा एक जनाको मृत्यु भएको थियो।

स्थानीय म्याग्निट्यूडमा ५.९ मापन गरिएको सो भूकम्पबाट सबैभन्दा बढी बाजुरा जिल्लाका गौमुल र हिमाली गाउँपालिका, खप्तड क्षेत्र तथा बडिमालिका नगरपालिकामा धनजनको क्षति भएको थियो।

गत महिना बीबीसीसँग कुरा गर्दै राष्ट्रिय भूकम्प मापन तथा अनुसन्धान केन्द्रकी प्रमुख मोनिका झाले डोटीमा भूकम्प गएपछि धेरै परकम्पहरू मापन गरिएको बताएकी थिइन्।

""यसले उक्त क्षेत्रमा भूकम्पीय गतिविधि बढेको सङ्केत गर्छ,"" उनले भनेकी थिइन्।

पश्चिम नेपालमा ५०० वर्षभन्दा बढी समयदेखि महाभूकम्प नगएकाले त्यहाँको भूगर्भमा धेरै ऊर्जा सञ्चित भएर बसेको भूगर्भविद्हरू बताउँछन्।

तर डोटी र बाजुरामा गएका भूकम्पहरू सञ्चित ऊर्जा निष्कासनका लागि पर्याप्त नभएको उनीहरूको भनाइ छ।

झाका अनुसार पोखरादेखि पश्चिम भारतको देहरादुनसम्म निकै लामो समय ठूला भूकम्पीय गतिविधि नभएकाले सो क्षेत्रमा भूकम्प जाने ठूलो जोखिम भएको क्षेत्र हो।

""अहिले भूकम्पीय गतिविधि दोहोरिँदा हामी विशेष रूपमा सजग हुनुपर्छ,"" उनको सुझाव छ।

विसं २०७२ सालमा गोरखा जिल्लामा केन्द्रबिन्दु भएर गएको विनाशकारी भूकम्पका दरारहरू पोखराभन्दा पश्चिमतर्फ देखिएका थिएनन्।

गोरखा भूकम्पबारे विद्यावारिधि गरेका भूकम्पविद् लोकविजय अधिकारीका अनुसार पश्चिम नेपालमा म्याग्निट्यूड ८ वा त्योभन्दा ठूलो महाभूकम्प जान सक्ने जोखिम छ।

""म्याग्निट्यूड ६ बाट म्याग्निट्यूड ८ मा भूकम्प पुग्नका लागि १,००० गुना धेरै शक्ति आवश्यक पर्छ,"" भूकम्पविद् अधिकारीले यसअघि बीबीसीलाई भनेका थिए।

""त्यसैले यसरी जाने साना भूकम्पका कारण शक्ति निष्कासन हुँदै जोखिम कम भएको सोच्नु हुँदैन।""

पश्चिम नेपालको कुन भागमा कहिले ठूलो भूकम्प जान्छ भन्न नसकिने विज्ञहरू बताउँछन्।

तर उनीहरू भूकम्प गएको ठाउँसँगै जोडिएका अरू खण्डमा भूकम्प जाने सम्भावनालाई उनीहरू अस्वीकार गर्दैनन्।

नेपालमा किन गइरहन्छ भूकम्प?

नेपालमा प्रत्येक दिन १०-१२ वटा भूकम्प गइरहन्छन्। तर तीमध्ये निकै कम मात्र हामीले महसुस गर्छौँ। हामीले महसुस गरेका वा लोकल म्याग्निट्यूड ४ भन्दा माथिका भूकम्पको विवरण भूकम्प मापन केन्द्रले सार्वजनिक गर्छ।

भारत र तिब्बतका बीचमा पर्ने नेपाल उच्च भूकम्पीय जोखिम भएको क्षेत्रमा पर्छ।

भारतीय उपमहाद्वीपको भूगर्भमा रहेको चट्टानहरूको तह उत्तरतिर गइरहेको छ र युरेशिएन प्लेटमा जोतिइरहेको छ। भूगर्भशास्त्रीहरूले यसलाई ""भारतीय उपमहाद्वीपलाई बिस्तारै युरेशिएन महाद्वीपले निलिरहेको"" पनि भन्ने गरेका छन्।

पूरै हिमालय भएको क्षेत्र ती दुई प्लेटहरू ठोक्किने स्थान हो। त्यसैले हिमालयछेउछाउ भूकम्पको सम्भावना सधैँ हुन्छ।

तीभन्दा कम शक्तिशाली भूकम्पले चाहिँ जमिनको सतहमा खासै ठूलो प्रभाव पार्दैनन्। तर जमिनको भित्री भागमा ठूला भूकम्पका कारण खलबलिएको शक्तिलाई पुरानै अवस्थामा फर्काउन तिनको महत्त्वपूर्ण भूमिका हुने विज्ञहरू बताउँछन्।

केही वर्षअघि गएको गोरखा भूकम्प ७.८ म्याग्निट्यूडको थियो। भूकम्प र त्यसपछिका परकम्पहरूले देशभरिका विभिन्न जिल्लामा भौतिक मात्र नभई ठूलो मानवीय क्षति पनि गरे।"
"त्यहाँ यस्तो खालको सङ्कट उत्पन्न भएको पहिलो पटक भने हैन। तर सीमामा गरिने कडाइ, खराब मौसम र अन्तर्राष्ट्रिय प्रतिबन्धका कारण केही वर्षयता त्यहाँको स्थिति अझ बिग्रिएको छ।

राज्यद्वारा नियन्त्रित सञ्चारमाध्यमका अनुसार उत्तर कोरियाका उच्चपदस्थ अधिकारीहरूले कृषिनीतिमा ""आधारभूत परिवर्तन"" गर्ने विषयमा फेब्रुअरी महिनाको अन्त्यमा छलफल गर्ने अपेक्षा गरिएको छ।

खेतीपातीमा समस्या देखा परेका बेला यो ""एकदमै महत्त्वपूर्ण र अत्यावश्यक कार्य"" भएको टिप्पणी समाचारहरू सङ्ग्रह गर्ने बेवसाइट 'केसीएनए वाच'ले जनाएको छ।

दक्षिण कोरियाको एकीकरण मन्त्रालयले उत्तरमा खाद्यान्न अभाव भएको जानकारी दिँदै राष्ट्रसङ्घको विश्व खाद्य कार्यक्रम डब्ल्यूएफपीलाई सहयोग गर्न आग्रह गरेको छ।

दक्षिण कोरियाली निकायहरूबाट सङ्कलित स्याटलाइट तस्बिरहरूले उत्तर कोरियामा सन् २०२१ मा भन्दा सन् २०२२ मा १.८० लाख टन कम खाद्यान्न उत्पादन भएको सङ्केत गरेका छन्।

गत जुनमा डब्ल्यूएफपीले खडेरी र बाढीजस्ता चरम मौसमी अवस्थाले जाडो र वसन्तयामका बालीको उत्पादन घटाउन सक्ने चिन्ता व्यक्त गरेको थियो।

उत्तर कोरियाका सरकारी सञ्चारमाध्यमले पनि गत वर्षको अन्त्यमा देशले ""दोस्रो सबैभन्दा खराब"" खडेरी परेको जनाएको थियो।

दक्षिण कोरियासँग संयुक्त सैन्य अभ्यास आरम्भ गरेको अमेरिकालाई 'शक्तिशाली जबाफ' दिने उत्तर कोरियाको धम्की

उत्तर कोरियासँग सम्बन्धित विषय प्रकाशन गर्ने वेबसाइट 38North.org सँग आबद्ध बेन्जामिन काट्सेफ सिल्बर्स्टाइन पूर्वानुमान गरिएअनुसार यस वर्ष खाद्यान्नको मूल्य बढेको र मानिसहरू सस्तो विकल्पतिर लागेको बताउँछन्।

उत्तर कोरियामा चामलको तुलनामा मकै कम रुचाइन्छ। तर माग वृद्धि भएसँगै मकैको भाउ सन् २०२३ को सुरुमा २० प्रतिशतले बढेको जापानबाट प्रकाशित हुने उत्तर कोरियाली पत्रिका रिम्जिन-गाङले लेखेको छ।

""मानिसहरूले धेरै मकै किन्नु भनेको समग्रमा खाद्यान्न र विशेषगरी चामलजस्ता मुख्य अन्नको भाउ महँगो हुँदै जानु हो,"" सिल्बर्स्टाइनले भने।

एक किलो मकैको मूल्य अहिले झन्डै ३,४०० स्थानीय मुद्रा अर्थात् ३.८० डलर पुगेको छ।

गरिबी

उत्तर कोरिया विश्वका गरिब देशहरूको सूचीमा पर्छ।

नयाँ आर्थिक आँकडाहरू पाउन सहज छैन तर सीआईए वर्ल्ड फ्याक्टबुक ले सन् २०१५ मा उक्त देशको प्रतिव्यक्ति कुल गार्हस्थ्य उत्पादन १,७०० अमेरिकी डलर जति रहेको अनुमान गरेको थियो।

उसका अनुसार उत्तर कोरियाको अर्थतन्त्र अपारदर्शी भएकाले त्यहाँको वास्तविक स्थिति र तथ्याङ्क अस्पष्ट छ।

एनके न्यूजका विश्लेषक जेम्स फ्रेटवेलले भने, ""उत्तर कोरियाले कोभिडका कारण सीमामा लागु गरेका कडा प्रतिबन्धहरूका कारण त्यहाँ बाहिरबाट गएर विवरण सङ्कलन गर्न सकिँदैन।""

सीमामा लागु प्रतिबन्धका कारण बाहिरका सङ्गठनहरूलाई सङ्कटको समयमा त्यहाँ सहयोग पठाउन पनि गाह्रो बनाएको बताए।

उत्तर कोरियाले सन् २०२० को ज्यानुअरीदेखि सीमापार व्यापार र यातायातमा कडाइ गरेको छ।

गैरनाफामूलक संस्था लिबर्टी इन नोर्थ कोरिया (लिङ्क) का दक्षिण कोरिया निर्देशक सोकील पार्कले महामारीप्रति उत्तर कोरियाली शासनले अपनाएको शैलीलाई ""चरम र पागलपन"" को सङ्ज्ञा दिएका छन्।

उनको सङ्गठनले उत्तर कोरियाली शरणार्थीहरूलाई दक्षिण कोरिया वा अमेरिकामा पुनर्वास गराउन सहयोग गर्छ।

उत्तर कोरियालाई अन्तर्राष्ट्रिय समुदायले प्रदान गर्ने मानवीय सहायता पनि घटेको छ।

मानवीय सहायतासम्बन्धी मामिलाको समन्वय गर्ने संयुक्त राष्ट्रसङ्घीय कार्यालयले गत वर्ष उत्तर कोरियाले अन्तर्राष्ट्रिय संस्थाहरू र अन्य सहायता निकायबाट २३ लाख डलर मात्र प्राप्त गर्‍यो। त्यस्तो सहायता सन् २०२१ मा १.४० करोड डलर थियो।

लामो समयसम्म सीमा बन्द हुँदा त्यसो भएको हुनसक्ने राहतकर्मीहरूले बीबीसीलाई बताए।

उनीहरूका भनाइमा उत्तर कोरियाको सैन्य उक्साहटको प्रतिक्रियामा कडा अन्तर्राष्ट्रिय समुदायले लगाएका प्रतिबन्धहरूका कारण पनि मानवीय सहायताको आपूर्तिमा अवरोध पुगेको छ।

यद्यपि त्यहाँ अहिले सीमापार आर्थिक गतिविधि फेरि सुरु हुन थालेको सङ्केत देखा परेको छ।

निकेई एशियाले गत साता उत्तर कोरिया र चीनबीच केही ट्रकले ओहोरदोहोर गरेको जनाएको छ।

उत्तर कोरियाको ९० प्रतिशत व्यापार चीनसँग हुन्छ।

सैन्य खर्च

उत्तर कोरियाले सैन्य क्षेत्रमा धेरै खर्च गर्छ। यसै महिनाको सुरुमा प्योङ्याङमा आयोजित सैन्य परेडमा आईसीबीएम अर्थात् अन्तरमहादेशीय बलिस्टिक क्षेप्यास्त्रहरू प्रदर्शन गर्‍यो।

पार्कका अनुसार उत्तर कोरियाली शासकले क्षेप्यास्त्रको क्षमता विस्तार र प्रचारबाजीमा ठूलो स्रोत परिचालन गरेका छन् र त्यसको सामाजिक मूल्य चर्को पर्न गएको छ।

प्योङ्याङले गत वर्ष सर्वाधिक सङ्ख्यामा बलिस्टिक क्षेप्यास्त्र परीक्षण गरेको थियो। उसले गत वर्ष ७० वटाभन्दा बढी क्षेप्यास्त्र परीक्षण गर्‍यो।

परीक्षण गरिएका क्षेप्यास्त्रहरूमा अर्को महादेशसम्म पुग्ने क्षमता भएका आईसीबीएमहरू पनि छन्। उत्तर कोरियाले बनाएका आईसीबीएमहरू अमेरिकाको मुख्य भूमिसम्म पुग्न सक्ने ठानिएको छ।

विज्ञहरू स्थिति अझ बिग्रिने खतराबारे चिन्तित बनेका छन्।

उत्तर कोरियामा सन् १९९० को दशकको मध्यदेखि अन्त्यसम्म ठूलो अनिकाल परेको थियो। त्यस बेला छ लाखदेखि १० लाख जनाको मृत्यु भएको बताइन्छ।

त्यस्तो स्थिति दोहोरिन सक्ने भन्दै विज्ञहरू चिन्तित बनेका हुन्।"
"राष्ट्रपतिको उम्मेदवार बन्न माधवकुमार नेपाललाई प्रस्ताव आएका चर्चामाझ बुधवार नेकपा (एकीकृत समाजवादी)ले आफ्नो पार्टीबाट राष्ट्रपति चयन गराउन सबै दलसँग परामर्श गर्ने निर्णय गरेको छ।

पार्टी अध्यक्ष नेपाललाई नेकपा (एमाले)का अध्यक्ष केपी शर्मा ओलीले नै राष्ट्रपतिको उम्मेदवारमा प्रस्ताव गरेका चर्चा चले तापनि व्यवस्थित प्रस्ताव कसैबाट नआएको उक्त दलले जनाएको छ।

सञ्चारमाध्यमहरूमा सार्वजनिक विवरणका अनुसार ओलीले पार्टी एकता गर्ने सर्तमा राष्ट्रपतिको उम्मेदवार बन्न नेपाललाई प्रस्ताव गरेका छन्।

प्रधानमन्त्री पुष्पकमल दाहाल गत पुसमा भएको भनिएको सम्झौतामा आधारित रहेर “एमाले उम्मेदवारलाई राष्ट्रपति बनाउन सकारात्मक नरहेको र एमालेले कांग्रेस उम्मेदवार स्वीकार नगर्ने” सम्भावनाका माझ कांग्रेससहितका दलहरूको समर्थन नेपाललाई हुनसक्ने आकलनमाझ एकीकृत समाजवादीका नेताहरूले समेत अध्यक्ष नेपाललाई उम्मेदवार बनाउन जोड बल गरिरहेको बुझिएको छ।

ती छलफलपश्चात् प्रतिक्रिया जनाउँदै नेपाली कांग्रेसका प्रवक्ता प्रकाशशरण महतले आफ्नो दलले सबैसँग छलफल गरिरहेको भए पनि कांग्रेसबाटै उम्मेदवार ल्याउने गृहकार्य गरिराखिएको जानकारी दिए।

एकीकृत समाजवादीले के निर्णय गर्यो?

एकीकृत समाजवादीको बुधवार बसेको बैठकले ‘‘संविधान र लोकतन्त्र विरुद्ध केही गतिविधि भएको’’ र त्यसबारे आफूहरू चनाखो रहनुपर्ने विषयमा विमर्श गर्दै ‘‘संविधान, लोकतन्त्र र राष्ट्रियताको पक्षमा दृढताका साथ उभिने सबै शक्तिहरूसँग छलफल गर्ने’’ निर्णय गरेको थियो।

पार्टी बैठक लगत्तै अध्यक्ष नेपाल, पार्टी उपाध्यक्ष प्रमेश हमाल, महासचिव बेदुराम भुसाल र नेता घनश्याम भुसालसहितको टोली नेपाली कांग्रेसका सभापति शेरबहादुर देउवालाई भेट्न उनको निवास पुगेका थिए।

प्रधानमन्त्री निवास बालुवाटारमा पनि बुधवार दिनै भरि जसो एकीकृत समाजवादी सहित अन्य दलका नेताहरू विभिन्न समूह बनाएर परामर्शमा जुटेको एक नेताले बीबीसीलाई बताए।

फागुन २५ गते हुने राष्ट्रपति निर्वाचनका निम्ति १३ गते उम्मेदवारहरूको मनोनयन दर्ता गर्ने दिन सङ्घारमा आइपुग्दा एक पछि अर्को नेताहरूको नाम आउने र सेलाउने क्रम तीव्र भएको छ।

केही दिन यता नेकपा एकीकृत समाजवादीका अध्यक्ष माधवकुमार नेपालको चर्चा चले लगत्तै उक्त पार्टीको बैठकले सो विषयमा चाखलाग्दो निर्णय गरेको हो।

‘‘राष्ट्रपतीय निर्वाचनको विषयलाई लिएर अहिले सबैसँग राजनीतिक संवाद चलिरहेकै छ। हाम्रो पार्टीको केन्द्रीय सचिवालयको बैठकले निर्णय गरेर हाम्रो पार्टीको तर्फबाट राष्ट्रपति निर्वाचित गर्नका लागि सबै दलहरूसँग परामर्श गर्ने निर्णय गरेको छ,’’ प्रवक्ता जगन्नाथ खतिवडाले भने।

देउवाको जबाफ के?

बुधवार साँझ देउवासँगको भेटका क्रममा आफूहरूले राखेको प्रस्तावबारे वार्तामा सामेल एकीकृत समाजवादीका महासचिव बेदुराम भुसालले भने, ‘‘हाम्रा जुन विषयहरू छन् संविधान, लोकतन्त्र रक्षा तिनलाई लिएर पहिले पनि गठबन्धन गर्‍यौँ। अहिले पनि त्यो आवश्यकता छ। त्यो पक्षमा उभिने शक्तिहरूको साझा उम्मेदवार हुनुपर्‍यो राष्ट्रपतिमा भन्ने कुरा गरेका हौँ। त्यो साझा उम्मेदवार हाम्रो पार्टीका नेता हुँदा हुने सम्भावना हामीले देख्छौ भन्ने कुरा हामीले गर्‍यौँ।’’

त्यसमा कांग्रेसको जबाफ के रह्यो त भन्ने प्रश्नमा भुसालले थपे, ‘‘ठिक छ, छलफल गरौँ भन्ने छ।’’

कांग्रेस प्रवक्ता महतको भनाइ छ, ‘‘लोकतान्त्रिक समाजवादी पार्टीको पनि इच्छा थियो। यो कुरा हाम्रो बैठकमा राखौला भन्ने औपचारिकता भएको छ। अब अहिले नेपाली कांग्रेसले आफ्नो उम्मेदवारी छोड्ने कुनै कुरो छैन र हाम्रै उम्मेदवारको पक्षमा सहमति जुट्छ भन्ने छ।’’

एकीकृत समाजवादी नेताहरूसँगको बैठक लगत्तै देउवा प्रधानमन्त्री दाहाललाई भेट्न बालुवाटार पुगेका थिए।

अरू दलले आफ्नो पार्टीलाई प्रस्ताव गरे सहमति र समन्वयको बाटो खुल्ने प्रवक्ता खतिवडाले पनि बताँउछन्।

‘‘हाम्रो पार्टीको सन्दर्भमा कसैले प्रस्ट रूपमा प्रस्ताव राखिसकेको छैन। तर सबैले विकल्पमा समाजवादी हुन सक्छ अनि समाजवादीले सबैलाई समन्वय गर्न सक्छ भन्ने छलफल गरेको देखिन्छ,’’ उनले भने।

त्यस्तै खालको तर्क बोकेर मङ्गलवार लोकतान्त्रिक समाजवादी पार्टीका अध्यक्ष महन्थ ठाकुरले प्रधानमन्त्री सहित अन्य दलका शीर्ष नेताहरूसँग भेटेका थिए।

निर्वाचन कार्यक्रमकै समयसीमाले गर्दा अब यो अन्योल धेरै दिन नटिक्ने तर त्यसपछि राजनीतिक परिदृश्य नै फेरबदल हुनसक्ने आकलन कतिपय विश्लेषकहरूले गरेका छन्।

राष्ट्रपतिको निर्वाचनसम्बन्धी व्यवस्था संविधानको धारा ६२ मा गरिएको छ।

उक्त धारामा गरिएको व्यवस्थाअनुसार राष्ट्रपतिको निर्वाचन सङ्घीय संसद्का सदस्य र प्रदेशसभाका सदस्यहरू मतदाता रहेको निर्वाचक मण्डलबाट हुनेछ।

सङ्घीय संसद्‌का सदस्य र प्रदेशसभाका सदस्यको मतभार सङ्घीय कानुनअनुसार फरक हुने व्यवस्था संविधानमा छ।

संविधानको उक्त धाराको उपधारा २ मा कुनै प्रदेशसभाको निर्वाचन हुन नसकेको अवस्थामा पनि राष्ट्रपतिको निर्वाचन प्रयोजनका लागि निर्वाचक मण्डल गठनमा बाधा नहुने व्यवस्था गरिएको छ।

राष्ट्रपति तथा उपराष्ट्रपति निर्वाचनसम्बन्धी ऐन २०७४ अनुसार मतभार निकाल्दा सङ्घीय संसद्‌मा रहेका कुल सदस्य सङ्ख्याले नेपालको पछिल्लो जनसङ्ख्यालाई भाग गर्दा आउने भागफल सङ्घीय संसद्‌तर्फको मतभार हुनेछ।

त्यस्तै प्रदेशसभातर्फका कुल सदस्य सङ्ख्याले नेपालको पछिल्लो जनसङ्ख्यालाई भाग गर्दा आउने भागफल प्रदेशसभातर्फको मतभार हुनेछ।

निर्वाचन आयोगका सहायक प्रवक्ता सूर्यप्रसाद अर्यालका अनुसार संवैधानिक व्यवस्था अनुसार ऐन, नियमावली र निर्देशिकाहरू बनाएर राष्ट्रपति तथा उपराष्ट्रपति निर्वाचनको मतभार तोकिएको छ।

त्यसरी तोक्नका लागि तथ्याङ्कशास्त्रीय विधि र सूत्र प्रयोग गरिएको उनले बताए।

आयोगले अपनाएको गणना सूत्रअनुसार सुरुमा सङ्घीय संसद्का दुवै सदनहरू प्रतिनिधिसभा र राष्ट्रियसभाका सदस्यको कुल सङ्ख्यालाई जोडेर सङ्घीय संसद् तर्फको कुल सङ्ख्या निकालिन्छ।

अहिले प्रतिनिधिसभामा कुल २७५ सदस्य र राष्ट्रियसभामा कुल ५९ सदस्य गरी सङ्घीय संसद्‌मा जम्मा ३३४ सदस्य छन्।

उक्त सङ्ख्याले पछिल्लो जनगणनाअनुसार नेपालको कुल जनसङ्ख्यालाई भाग गरिन्छ।

त्यसरी आएको भागफललाई फेरि १,००० ले भाग गर्दा आउने भागफल नै सङ्घीय संसद्तर्फका एक सदस्यले मत हाल्दा प्राप्त हुने मतभार हुन जान्छ।

विसं २०६८ सालको जनगणना अनुसार गरिएको त्यस्तो गणनाका आधारमा अहिले सङ्घीय संसद्का सदस्यको मतभार ७९ रहेको छ।

त्यस्तै सातवटा प्रदेशसभामा गरी कुल ५५० जना सदस्य छन्।

विसं २०६८ सालको जनगणनाअनुसार गरिएको गणनाका आधारमा अहिले प्रदेशसभा सदस्यको मतभार ४८ रहेको छ।

पछिल्लो जनगणनाको अन्तिम प्रतिवेदन तयार पारिसकेको राष्ट्रिय तथ्याङ्क कार्यालयका अधिकारीहरूले आफूहरूले बताए पनि हालसम्म उक्त प्रतिवेदन प्रधानमन्त्रीसमक्ष पेस भएको छैन।

राष्ट्रपति बन्न कति मत ल्याउनुपर्छ?

संविधानअनुसार सङ्घीय र प्रदेशसभातर्फका तत्काल कायम रहेका कुल सदस्य सङ्ख्याको बहुमत अर्थात् ५० प्रतिशत मत ल्याउने व्यक्ति राष्ट्रपति निर्वाचित हुनेछ।

यदि पहिलो निर्वाचनमा कसैले ५० प्रतिशत मत नल्याए सबैभन्दा बढी मत प्राप्त गर्ने दुई उम्मेदवारबीच पुनः प्रतिस्पर्धा हुन्छ र बहुमत ल्याउने व्यक्ति राष्ट्रपति बन्छन्।

दोस्रो निर्वाचनमा पनि ५० प्रतिशत कसैले ल्याउन नसकेमा पुनः मतदान हुनेछ र त्यसमा जसले कुल सदर मतको सबैभन्दा बढी मत प्राप्त गर्ने व्यक्ति राष्ट्रपति हुनेछ।

निर्वाचन, मनोनयन वा नियुक्ति हुने राजनीतिक पदमा बहाल रहेका व्यक्ति राष्ट्रपति निर्वाचित भएमा निजको त्यस्तो पद स्वतः रिक्त हुने संवैधानिक व्यवस्था छ।

राष्ट्रपति निर्वाचनका क्रममा उम्मेदवारी दर्ता गर्दा उम्मेदवारको पाँचजना प्रस्तावक र पाँचजना समर्थक हुनुपर्ने व्यवस्था छ।

राष्ट्रपति हुने योग्यता के हो?

संविधानको धारा ६४ मा कस्तो व्यक्ति नेपालको राष्ट्रपति बन्न हुन सक्छ भन्ने योग्यता तोकिएको छ। उक्त धाराअनुसार सङ्घीय संसद्को सदस्य हुन योग्य भएको व्यक्ति राष्ट्रपति हुन सक्छ।

राष्ट्रपति हुनका लागि ४५ वर्ष उमेर पूरा भएको नेपाली नागरिक हुनुपर्छ। कुनै कानुनले अयोग्य ठहर नगरेको व्यक्ति मात्र नेपालको राष्ट्रपति हुनसक्छ।

यद्यपि योग्यता पुगे पनि नेपालको संविधानअनुसार दुई पटक राष्ट्रपति भइसकेको व्यक्ति तेस्रो पटक राष्ट्रपतिको उम्मेदवार बन्न पाउँदैन।

उपराष्ट्रपतिका हकमा पनि सोही योग्यता लागु हुने संविधानको धारा ६९ मा व्यवस्था छ। संविधानको धारा ७० ले राष्ट्रपति र उपराष्ट्रपति फरकफरक लिङ्ग वा समुदायको हुने व्यवस्था गरेको छ।

त्यसको अर्थ महिला राष्ट्रपति भए पुरुष उपराष्ट्रपति वा पुरुष राष्ट्रपति भए महिला उपराष्ट्रपति हुनुपर्छ।समुदायका हकमा नेपालको जातीय समुदाय अनुसार फरकफरक समूहको हुनुपर्छ।

त्यस्ता समुदायलाई राष्ट्रपति तथा उपराष्ट्रपति निर्वाचनसम्बन्धी कानुनले समुदायका रूपमा दलित, आदिवासी जनजाति, खस आर्य, मधेसी, थारू वा मुस्लिम समुदाय रहेको व्याख्या गरेको।

उक्त प्रावधान लागु भएको प्रत्याभूति गर्नका लागि नेपालमा राष्ट्रपति र उपराष्ट्रपतिको निर्वाचन फरकफरक समय गर्ने परिपाटी रहेको निर्वाचन आयोगका सहायक प्रवक्ता अर्याल बताउँछन्।

“सुरुमा राष्ट्रपतिको निर्वाचन गर्ने अनि राष्ट्रपति चयन भइसक्नुभएका व्यक्तिको लिङ्ग र समुदायभन्दा फरक पर्ने उम्मेदवार हुने गरी उपराष्ट्रपतिको निर्वाचन गराउने चलन रहेको छ,” उनले भने।

नेपालको संविधानको धारा २८९ ले राष्ट्रपति र उपराष्ट्रपतिसहित सङ्घीय र प्रदेशतर्फका उच्च पदहरूमा वंशजका आधारमा नेपालको नागरिकता पाएका व्यक्ति मात्र हुन पाउने व्यवस्था गरेको छ।प्रधानन्यायाधीश, प्रतिनिधिसभाका सभामुख, राष्ट्रियसभाका अध्यक्ष, प्रदेश प्रमुख, मुख्यमन्त्री, प्रदेशसभाका सभामुख र सुरक्षा निकायका प्रमुख पदमा पनि निर्वाचित, मनोनीत वा नियुक्ति हुन वंशजको आधारमा नेपालको नागरिकता प्राप्त गरेको हुनुपर्ने व्यवस्था उक्त धारामा गरिएको छ।"
"एउटा सरकारी निकायले दूधको भाउ बढाउने सिफारिस गरेपछि त्यसबाट “फाइदा पुग्ने” भनिएका कृषक र “मूल्य वृद्धिको मारमा पर्ने” ठानिएका उपभोक्ता दुवैले उक्त निर्णयप्रति असन्तुष्टि व्यक्त गरेका छन्।

राष्ट्रिय दुग्ध विकास बोर्डले “आफैँले तय गरेको नीति विपरीत दूधको मूल्य बढाउने सिफारिस गरेको” भन्दै आलोचना भइरहेका बेला उपभोक्ता र कृषकले समेत असन्तुष्टि व्यक्त गरेका हुन्।

उपभोक्ताले “बिरामी, वृद्धवृद्धा र बालबालिकाको अत्यावश्यक पौष्टिक तत्त्व” उपलब्ध हुने दूध “अचाक्ली महँगो बनाउन लागिएको” भन्दै आलोचना गरेका छन्।

अर्कातर्फ किसानहरू चाहिँ “अहिले गरिएको सिफारिसले पनि लागत नउठ्ने” भन्दै त्यसप्रति असन्तुष्ट देखिएका छन्।

बोर्डले भने कृषक, डेरी उद्योगी र उपभोक्ता अधिकारकर्मीसमेतको छलफलपछि दूधको मूल्य बढाउने सिफारिस गरिएको भन्दै आफ्नो निर्णयको बचाउ गरेको छ।

कति बढाइयो भाउ?

राष्ट्रिय दुग्ध विकास बोर्डका कार्यकारी निर्देशक डा. राजेन्द्रप्रसाद यादवका अनुसार दूधको न्यूनतम मूल्य प्रतिलिटर १० रुपैयाँले वृद्धि गर्न सिफारिस गरिएको छ।

“हामीले हाम्रा अध्ययनहरूलाई आधार मानेर तथा विज्ञसँग छलफल गरी सबै पक्षको सहमतिमा कृषि मन्त्रालयमा न्यूनतम मूल्य लिटरमा १० रुपैयाँ बढाउन सिफारिस गरेका हौँ,” उनले भने।

“मन्त्रालयले त्यसबारे थप अध्ययन र छलफल गरेर मन्त्रिपरिषद्‌मा पठाउनेछ र मन्त्रिपरिषद्‌ले स्वीकृत गरेको मूल्य लागु हुनेछ।”

राष्ट्रिय दुग्ध विकास नीति अनुसार हरेक दुई वर्षमा दूधको मूल्य पुनरवलोकन गर्ने व्यवस्था गरेको छ।

तर यसपालि मूल्यवृद्धि भएको एक वर्षमै बोर्डले भाउ बढाउन सिफारिस गरेको हो।

गत वर्ष माघ २८ गते दूधको न्यूनतम समर्थन मूल्य प्रतिलिटर ५९ रुपैयाँ ९३ पैसा तोकेको थियो।

त्यो भनेको उद्योगीले कृषकलाई दिनुपर्ने न्यूनतम मूल्य हो। यद्यपि कृषकहरूका अनुसार त्यसमध्ये करिब ५६ रूपैयाँ मात्र कृषकले पाउने गर्छन् भने बाँकी बिक्रीको व्यवस्थापन गर्ने दुग्ध सहकारीहरूले पाउने गर्छन्।

न्यूनतम समर्थन मूल्यक कृषकका लागि तोकिएको हुनेले दूधको उपभोक्ता मूल्य भने ८६ रुपैयाँ रहेको छ।

तर खुला रूपमा बिक्री हुने दूध साना डेरीहरूले अहिले पनि प्रतिलिटर १०० रुपैयाँ वा त्यसभन्दा माथि पनि बिक्री गरिरहेका छन्।

पशु आहाराको मूल्यवृद्धि भएकाले अहिले भाउ बढाउने सिफारिस गरेको यादवले बताए।

उनले भने, “अहिले चोकर, पिना र परालको समेत भाउ बढेको छ। त्यसको लागत हिसाब गर्दा प्रतिलिटर १४ रुपैयाँसम्म महँगो पुग्ने देखिए पनि हामीले छलफल गरेर १० रुपैयाँका सिफारिस गरेका हौँ।”

पशु आहारा तथा लागतबारे जानकारी लिन कृषकहरूले गरेको अध्ययन, बोर्ड आफैँले गरेको अध्ययन र स्वतन्त्र रूपमा गरिएका अध्ययनहरूको पनि आधार लिइएको उनको भनाइ छ।

दूधको भाउ पुनरवलोकनका लागि सरोकारवालाहरू रहेको एउटा समिति बनेको र त्यसैको सुझावका आधारमा उक्त सिफारिस गरिएको यादवले बताए।

तर त्यस्तो समितिमा रहेका उपभोक्तातर्फका एकजना सदस्य विष्णुप्रसाद तिम्सिनाले चाहिँ आफ्नो त्यसमा सहमति नभएको बताए।

उनले आफूले १७ बुँदे सुझाव दिएको तर त्यसलाई बेवास्ता गरिएपछि आफूले असमति जनाएर बैठकमै सहभागी नभएको जानकारी दिए।

“स्थलगत अध्ययनमा पनि उपभोक्ताका प्रतिनिधिलाई सहभागी गराइएन। वृद्धवृद्धा, बालबालिका र सुत्केरीका लागि पोषणको मुख्य माध्यम रहेकाले गर्दा दूधमा यसरी बढाउनु हुँदैन भन्ने मेरो मत हो।”

कृषक पनि बेखुसी

सरकारी अधिकारी र उद्योगीहरूले “कृषकको लागत उठ्ने अवस्था बनोस्” भनेर मूल्यवृद्धिको सिफारिस गरिएको दाबी गरेका छन्।

यादवले पशु आहारको भाउ बढेकाले मूल्यवृद्धिको सिफारिस गरेको बताएका बेला नेपाल डेरी एसोसिएसनका अध्यक्ष प्रह्लाद दाहालले पनि त्यस्तै दाबी गरे।

उनले भने, “अहिले पशु आहारको भाउ १२ प्रतिशतसम्म बढिसकेको छ। त्यसैले अहिले भाउ बढाउनु पर्ने अवस्था आएको हो। बढेको भाउको ३० प्रतिशत मात्र उद्योगीले पाउने हो, ७० प्रतिशत कृषककोमा जाने हो।”

कृषकका प्रतिनिधिहरूले भने अहिले बढाउन सिफारिस गरिएको मूल्यले पनि आफ्नो लागत उठ्ने अवस्था नरहेको भन्दै असहमति जनाएका छन्।

केन्द्रीय दुग्ध सहकारी सङ्घका अध्यक्ष अमर कुँवरले भने, “अहिलेको अवस्थामा प्रतिलिटर दूधको भाउ २० रुपैयाँ बढाए पनि हाम्रो लागत उठ्दैन। त्यसैले यसमा खुसी हुने कुरा छैन।”

“कि सरकारले पशु आहारको भाउ घटाउन र नियमन गर्न पहल गर्नुपर्‍यो नत्र कृषकले लागत उठाउन सक्दैनन्।”

उनले सरकारी नीतिदेखि सबैले “एकपक्षीय” भएर हेरेको तर कृषकको पीडा नबुझेको दाबी गरे।

करिब दुई महिनाअघि केही निजी डेरी उद्योगहरूले आफूखुसी दूधको मूल्य बढाएका थिए।

तर त्यसबेला त्यसबारे व्यापक आलोचना भएपछि प्रधानमन्त्री पुष्पकमल दाहालको निर्देशनमा मूल्यवृद्धि फिर्ता भएको थियो।"
"सिरिया भूकम्पः सालनालसहित फेला परेकी टुहुरी बालिकालाई आफन्तले पाल्न थाले

सिरियामा भूकम्पले भत्किएको एउटा घरको भग्नावशेषमा आमा र अन्य आफन्तको शवसँगै सालनालसहित फेला परेकी एक बालिकालाई उनका आफन्तले धर्मपुत्री बनाएका छन्।

ती बालिकालाई जीवितै उद्धार गरिएको दृश्य र समाचारले विश्वभरि ठूलो चर्चा पाएको थियो। त्यसपछि उनलाई पाल्ने इच्छा विश्वभरिका हजारौँ मानिसले व्यक्त गरेका थिए।

परिवारका सबै सदस्यको मृत्यु भएको तर उनी जीवित फेला परेको हुनाले अधिकारीहरूले उनको नाम सुरुमा 'अया' राखिदिएका थिए। अरबी भाषामा त्यसको अर्थ चमत्कार भन्ने हुन्छ।

उनका नयाँ अभिभावकले ती बालिकीकी आमाको सम्झनामा उनको नाम अफ्रा राखेका छन्।

अफ्राकी दिवङ्गत आमा र धर्मआमा हलाबीच रगतको साइनो थियो। डीएनए परीक्षण गर्दा त्यो पुष्टि भएपछि हला र उनका पति खलिलले उनलाई लालनपालन गर्ने अनुमति पाएका हुन्।

विनाशकारी भूकम्प जाँदा हला पनि गर्भवती थिइन्। उनले तीन दिनपछि छोरी पाइन्। उनका अरू छोराछोरी पनि छन्।"
"नेपालमा अहिले लघुवित्त वित्तीय संस्थाहरू सार्वजनिक बहसको केन्द्रमा छन्। देशभरि थुप्रै सर्वसाधारण ऋणीहरू लघुवित्त संस्थाहरूको “ऋणको पासो”मा परेका विवरण सञ्चारमाध्यममा दिनहुँजसो आइरहेका छन्।

नेपाल राष्ट्र ब्याङ्कका अनुसार देशभरि लघुवित्त संस्थाको सङ्ख्या ६४ छ। तीमध्ये केही मर्जर तथा प्राप्तिका प्रक्रियामा छन्।

मुलुकका करिब ६०० वटा पालिकामा लघुवित्त संस्थाहरूको उपस्थिति रहेकोमा तिनीहरूका ३३ लाखजति ऋणी रहेको केन्द्रीय ब्याङ्कले जनाएको छ।

पछिल्लो तथ्याङ्क अनुसार असोज मसान्तसम्म लघुवित्त संस्थाहरूले आफ्ना सेवाग्राहीबाट सङ्कलन गरेको रकम करिब १६४ अर्ब रुपैयाँ रहेको छ।

राष्ट्र ब्याङ्क र अन्य ब्याङ्कबाट लघुवित्त संस्थाहरूले २३५ अर्ब रुपैयाँ सापटी लिएका र ४५७ अर्ब रुपैयाँ कर्जा प्रवाह गरेका केन्द्रीय ब्याङ्कले जनाएको छ।

लगानी र लाभांशमा कडाइ

यसैबीच बुधवार नेपाल राष्ट्र ब्याङ्कले लघुवित्तहरूका लागि एउटा ""एकीकृत निर्देशन"" जारी गर्दै उनीहरूले गर्ने कर्जा लगानीदेखि नाफाबाट लाभांश वितरणसम्ममा केही कडाइ गरेको छ।

नयाँ निर्देशनअनुसार अब एउटा लघुवित्तबाट कर्जा लिएका ऋणीले त्यो कर्जा तिरिसकेपछि मात्र अर्को लघुवित्तबाट ऋण लिन पाउने छन् भने ब्याङ्क तथा वित्तिय संस्थाबाट ऋण लिएकाले लघुवित्तबाट कर्जा लिन पाउने छैनन्।

त्यसबाहेक पनि थुप्रै कडाइका उपायहरू उक्त निर्देशनमा समेटिएको पाइएको छ।

बीबीसी न्यूज नेपालीका गनी अन्सारीले लघुवित्तसम्बन्धी उक्त पछिल्लो निर्देशन जारी हुनभन्दा पहिले नै नेपाल राष्ट्र ब्याङ्कका प्रवक्ता गुणाकर भट्टसँग कुरा गर्दै सबैभन्दा पहिला लघुवित्त संस्थामा अहिले देखिएको समस्यालाई कसरी हेर्नुभएको छ भनेर सोधेका थिए।

लघुवित्त वित्तीय संस्थाहरूको उपस्थितिलाई हामीले दुई-तीन पक्षबाट विश्लेषण गर्नुपर्ने हुन्छ।

एउटा - नेपालका दुर्गम भेगमा, ग्रामीण इलाकामा अथवा अरू ब्याङ्कहरू पुग्न नसकेका ठाउँमा तिनीहरू पुग्न थाले।

तिनीहरूको माध्यमबाट हामीकहाँ वित्तीय समावेशिता, वित्तीय पहुँच बढाउने दिशामा महत्त्वपूर्ण भूमिका रहेको देखिन्छ।

ग्रामीण इलाकामा कतिपय ठाउँमा अहिले पनि साहुकारबाट ऋण लिने गरिएको, कतिपयले ३० र कतिपयले ६० प्रतिशतसम्म ब्याजदरमा ऋण लिएका विवरण पनि आएका हुन्।

त्यसलाई प्रतिस्थापन गर्ने भनेको औपचारिक ब्याङ्किङ प्रणालीबाटै हो। त्यो भनेको राज्यले मान्यता दिएका ब्याङ्क/वित्तीय संस्थाहरू छन्।

सोही क्रममा वाणिज्य ब्याङ्क, विकास ब्याङ्क, वित्त ब्याङ्क र लघुवित्त वित्तीय संस्थाहरूले आफ्नो सञ्चालनको दायरा गाउँपालिकाका वडावडासम्म पुर्‍याइरहेका छन्।

जहाँसम्म अहिले लघुवित्त संस्थाको प्रसङ्ग छ, ब्याङ्कबाट कर्जा लिएपछि तिर्नुपर्दैन, राज्यले मिनाहा गरिदिन्छ भन्ने सोच कतिपयमा विकास भएको छ।

तर बुझ्नुपर्ने कुरा के हो भने ब्याङ्क अथवा वित्तीय संस्थाहरूले आममानिसको बचत रकमको माध्यमबाट कर्जा दिने साधनको परिचालन हुन्छ।

त्यसैले वित्तीय संस्थाबाट कर्जा लिइसकेपछि जुन प्रयोजनका लागि लिइएको हो सोही प्रयोजनमा लगाउनुपर्छ।

मानौँ भैँसी पालनका लागि, बाख्रा पालनका लागि लिइएको रकम ऋणीले विवाह, व्रतबन्धमा खर्च गरे भने त्यसको दुरुपयोग भएको मानिन्छ।

त्यसले स्वाभाविक रूपमा ऋणीहरूलाई पनि अप्ठ्यारो पर्ने अवस्था आउँछ। अहिले एक प्रकारले त्यो अवस्था पनि देखिएको हो।

दोस्रोः लघुवित्तहरू आफैँ स्वनियमनमा बस्नुपर्ने संस्था हुन्।

रेमिट्यान्स कम्पनीले आन्तरिक कारोबार गर्न नपाउँदा तपाईँलाई कस्तो प्रभाव पर्छ

वित्तीय साक्षरता बढाएर, सीप प्रवर्द्धनलगायत काम गरेर समाजमा एक किसिमको जागरण ल्याउनुपर्छ भन्ने उद्देश्यले लघुवित्त संस्थाहरू सञ्चालनमा आएका नेपालकै इतिहास छ।

त्यही मान्यताबाट त्यतिबेला प्रत्येक विकास क्षेत्रमा ग्रामीण विकास ब्याङ्क स्थापना पनि भए।

अहिले लघुवित्त संस्थाहरूमा स्वाभाविक रूपमा ठूलो समस्या देखिएको छ।

के कसरी नाफा कमाउन सकिन्छ, कसरी बढीभन्दा बढी लाभांश वितरण गर्न सकिन्छ, कसरी शेअरको मूल्य बढाउन सकिन्छ भन्ने सोच लघुवित्त संस्थाका सञ्चालकहरूमा पलायो त्यसले पनि अहिलेको अवस्था सिर्जना गरेको हो।

त्यो विषयमा उहाँहरू अब सचेत र सजग हुनुपर्ने हुन्छ।

तेस्रो भनेको लघुवित्त संस्थाहरू जुन ठाउँमा उपस्थित छन् ती ठाउँमा सामाजिक रूपमा क्रियाशील अन्य सङ्घसंस्था र स्थानीय निकायले कर्जा लेनदेनमा संलग्नबीच एक किसिमको सेतुको रूपमा काम गरिदिनुपर्ने देखिन्छ।

आर्थिक विकासका लागि हामीलाई ब्याङ्क/वित्तीय संस्था त चाहिन्छन्। पुँजी परिचालन गर्ने माध्यम भनेकै ब्याङ्क/वित्तीय संस्था हुन्। लघुवित्त संस्था पनि त्यसैभित्र पर्छन्।

तर लघुवित्त संस्थाले कति बढी ब्याजदर लिइरहेका छन् कि, कतै कर्जाको दुरुपयोग भइरहेको छ कि भन्ने कुरा स्थानीय तह र समुदायले हेरिदिनुपर्ने हुन्छ।

उसो भए नियामक निकायको हैसियतमा नेपाल राष्ट्र ब्याङ्कले के गरिरहेको छ अनि अब के गर्छ? ऋणको चक्रका कारण कतिपय ऋणी लुक्न थालेका कुरासम्म आइरहेको छ।

नेपाल राष्ट्र ब्याङ्कले निकायमको रूपमा, सुपरिवेक्षकको रूपमा लघुवित्त संस्थाहरूलाई पनि प्रभावकारी ढङ्गले सुपरिवेक्षण गर्दै अगाडि बढाइरहेको छ।

पछिल्लो समय राष्ट्र ब्याङ्कले आफ्नो सुपरिवेक्षणको गति बढाइरहेको छ र तिनीहरूलाई नजिकबाट अनुगमन गरिरहेको छ।

सँगसँगै लघुवित्त संस्थाहरूले चर्को ब्याज र सेवा शुल्क लिए भनी जुन गुनासो आइरहेको थियो त्यसलाई संबोधन गर्नका निम्ति १५ प्रतिशतभन्दा बढी ब्याजदर राख्न नपाउने व्यवस्था गरिएको छ।

त्यसैगरी सेवा शुल्क १.५ प्रतिशतभन्दा बढी हुन नदिने व्यवस्था राष्ट्र ब्याङ्कले गरेको छ।

यी व्यवस्था हुँदाहुँदै केही लघुवित्त संस्थाले अनेक बहाना बनाएर दुई-तीन पटक कर्जा लेनदेन गरेर सेवा शुल्क बढाउने अथवा कर्जाको २०-२५ प्रतिशतसम्म बचत गर्न बाध्य गराउने र त्यसले प्रभावकारी आधारभूत ब्याजदर बढ्ने समस्या अहिले आइरहेको छ।

त्यसलाई हामीले पनि सूक्ष्म रूपमा हेरिरहेका छौँ र निकट भविष्यमा राष्ट्र ब्याङ्कले लघुवित्त संस्थाहरूको नियमन एवं सुपरिवेक्षणको दिशामा थप केही काम गर्छ।

ब्याङ्किङ प्रणालीप्रति सर्वसाधारणको विश्वास घट्नु हुँदैन। तर सँगसँगै ब्याङ्कहरूलाई हामीले कुनै साधन दुरुपयोग गर्ने माध्यमको रूपमा प्रयोग गर्नु हुँदैन भन्ने विषयमा सबैले वित्तीय साक्षरता अभिवृद्धि गर्नुपर्छ।

थितिबाहिर गएर चर्को ब्याजदर असुल्नेहरूमाथि केकस्ता कारबाही हुन सक्छ?

राष्ट्र ब्याङ्कले नेपाल राष्ट्र ब्याङ्क, ब्याङ्क तथा वित्तीय संस्थासम्बन्धी ऐनमा भएका व्यवस्थाअनुसार कारबाही गर्न सक्छ।

राष्ट्र ब्याङ्क ऐनको दफा १०० छ जसअनुसार प्रमुख कार्यकारी, सञ्चालक लगायतका कारबाही गर्न सकिने व्यवस्था छ।

यो अवस्था नआओस् भनेर अहिलेको परिस्थितिको विश्लेषण गरेर ब्याङ्क तथा वित्तीय संस्थाहरू पनि सजग हुनुपर्छ, सच्चिनुपर्छ।

लघुवित्त संस्थाहरूबाट कर्जा लिने व्यक्तिहरू पनि कुनै समस्या आए सम्पर्क गर्नुपर्छ। त्यहाँबाट समाधान भएन भने सेवाग्राहीका गुनासा सुनेर राष्ट्र ब्याङ्कले पनि कहाँ के गर्नुपर्छ हेरेर गर्छ।

बदमासी गर्ने लघुवित्त संस्थाका कारोबार पनि रोक्न सकिन्छ?

आवश्यक पर्दा राष्ट्र ब्याङ्कले त्यस्ता संस्थाको क्रियाकलापलाई कसरी अगाडि बढाउने भन्ने विषयमा कठोर कदम पनि चाल्न सक्छ।

सहकारी र लघुवित्त संस्थाबीच फरक

सहकारीसम्बन्धी सबै क्रियाकलाप सहकारी ऐनमा आधारित हुन्छन्।

सहकारी संस्थाहरूको निकायक, सुपरिवेक्षक छुट्टै हुन्छ। सहकारी विभागलाई तिनीहरूको नियमन र सुपरिवेक्षण गर्ने जिम्मा दिइएको छ।

त्यसबाहेक नयाँ व्यवस्थाअनुसार प्रदेश र स्थानीय सरकारले पनि अहिले तिनीहरूको नियमन गर्ने गर्छन्।

लघुवित्त संस्थाहरू चाहिँ राष्ट्र ब्याङ्कको नियमन र सुपरिवेक्षणमा सञ्चालन हुन्छन्।

तिनीहरूले सञ्चालन हुनका लागि राष्ट्र ब्याङ्कबाट इजाजत लिनुपर्छ। राष्ट्र ब्याङ्कले इजाजत दिइसकेपछि उसको निर्देशन अनुसार तिनीहरू सञ्चालन हुनुपर्छ।

सहकारी संस्थाहरूले राष्ट्र ब्याङ्कबाट इजाजत लिनु पर्दैन, तिनीहरू राष्ट्र ब्याङ्कको नियमनभित्र पर्दैनन्।

सहकारी संस्थाहरूले आफ्ना सदस्यहरूबाट बचत सङ्कलन गरी ती रकमबाटै कर्जा प्रवाह गर्छन्।

सहकारीहरूले कुनै अरू संस्थाबाट ऋण लिनुभन्दा आपसी बचतबाट सङ्कलित रकम समूहका अरू सदस्यलाई आवश्यक पर्दा सहयोग गर्छन्।

सहकारीहरू ठूलो क्षेत्रमा भन्दा पनि निश्चित ठाउँ र निश्चित उत्पादनमा काम गर्छन्।

कुनै परियोजना नै धितो राखेर, सामूहिक धितो राखेर लघुवित्त संस्थाहरूले सीमान्त वर्गका मानिसलाई कर्जा प्रवाह गर्ने हुन्।

अहिले राष्ट्र ब्याङ्कले सात लाख रुपैयाँसम्म कर्जा प्रवाह गर्न भनेको छ। यद्यपि धितोमा १५ लाख रुपैयाँसम्म कर्जा प्रवाह गर्न पाउने व्यवस्था छ।

विशेषगरी विकास ब्याङ्क र वित्तीय कम्पनीहरूले पनि आफ्नो कर्जाको कम्तीमा पाँच प्रतिशत कर्जा विपन्न वर्गमा प्रवाह गर्नुपर्ने व्यवस्था छ। लघुवित्त संस्थामार्फत्‌ पनि तिनीहरूले त्यो कर्जा दिन सक्छन्।"
"१८ फेब्रुवरी २०२३

नुवाकोटको चौघडामा १०२ वर्षका बलभद्र पौडेल र १०१ वर्षकी दिव्यकुमारी पौडेलको विवाह भएको छ।

श्रीमान्, श्रीमती १०० वर्षभन्दा बढी उमेर बाँचे फेरि विवाह गरिदिने चलन अनुसार उनीहरूको विवाह उनका परिवारले गरिदिएका हुन्।

उनीहरूको परिवारमा पाँचौँ पुस्तासम्म गरी ११७ जना छन्।"
"प्रधानमन्त्री पुष्पकमल दाहालका सल्लाहकारले वर्तमान सत्ता गठबन्धन नभत्किओस् र नेपालमा कुनै अस्थिरता नहोस् भन्ने पक्षमा चिनियाँ चासो रहेको बीबीसीलाई बताएका छन्।

भावी राष्ट्रपतिको उम्मेदवार छान्ने विषयमा सत्ता गठबन्धनकै दलहरूबीच एकमत हुन नसकेका बेला काठमाण्डूस्थित चिनियाँ राजदूत छन सोङले प्रधानमन्त्री प्रचण्डसहित प्रमुख दलका वरिष्ठ नेताहरूसँग भेटवार्ता गरिरहेका छन्।

उनले बुधवार नेकपा एकीकृत समाजवादीका अध्यक्ष एवं पूर्वप्रधानमन्त्री माधवकुमार नेपाललाई भेटेका थिए।

प्रमुख सत्ता साझेदार दल नेकपा एमालेले नेपाललाई राष्ट्रपति उम्मेदवारमा समर्थन गर्न सक्ने सङ्केत दिएको छ।

कांग्रेस र माओवादी मिलेर ‍पुरानो गठबन्धन बिउँताए के राजनीतिक स्थिरता होला
शीर्षस्थ नेताहरूले नेपाली राजनीतिमा निम्त्याएका ‘विरोधाभास’

डेढ साताअघि नेपालको भ्रमण गरेका भारतीय विदेशसचिवले पनि प्रमुख दलका शीर्ष र दोस्रो तहका नेताहरूसँग भेटवार्ताहरू गरेका थिए। ती भेटघाटमा नेपाली राजनीतिका विषयमा पनि छलफल भएको विवरणहरू आएका थिए।

‘बेइजिङ अहिलेकै गठबन्धनको निरन्तरताको पक्षमा’

आगामी फाल्गुन २५ गतेका लागि तय भएको राष्ट्रपतीय निर्वाचनमा आफ्नो दलले नेपाली कांग्रेसका उम्मेदवारलाई समर्थन गर्न सक्ने धारणा प्रधानमन्त्री प्रचण्डले राख्ने गरेको उनी निकट नेताहरूले बताउँदै आएका छन्।

त्यस्तो कदमले अहिलेको सत्ता समीकरणमा नै परिवर्तन ल्याउन सक्ने अनुमान गरिएको छ।

त्यसलाई ‘स्वाभाविक’ भन्दै प्रधानमन्त्रीका प्रमुख सल्लाहकार हरिबोल गजुरेलले बीबीसीसँग भने, “भारतीय विदेशसचिव पनि आउनुभयो। यहाँ अस्थिरता नहोस् भन्नेमा स्वाभाविक चासो छ।”

उनले चिनियाँ राजदूतले प्रधानमन्त्री प्रचण्डलाई मार्च महिनाको अन्त्यमा हुने भनिएको बाआओ फोरमको बैठकमा भाग लिनका लागि निम्तो दिएको बताए।

त्यसबाहेक राजनीतिक घटनाक्रमका बारेमा चासो व्यक्त गरेको पनि उल्लेख गरे।

राष्ट्रपतिमा कांग्रेस एमालेले अडान नछाडेमा 'विकल्पको चर्चा'
राष्ट्रपतिमा माधव नेपालको ‘तयारी’, माओवादी ‘सकारात्मक’
राष्ट्रपति बन्न माधव नेपालको दौडधुप, कांग्रेसले के जबाफ दियो

उनी थप्छन्, “चीनको मुख्य चासो नेपालमा अस्थिरता नभइदिए हुन्थ्यो भन्ने हो। कम्युनिस्ट पार्टीको शासन भएकाले वामपन्थीहरू एक ठाउँमा आइदिए राम्रो हुन्थ्यो भन्ने त भइहाल्यो।”

“यो सरकार फेरबदल नहोस्, झन् अप्ठ्यारो परिस्थिति नहोस्, यो गठबन्धन नभत्किओस् र गठबन्धन कायम रहोस् अनि राष्ट्रिय सहमतिको जुन वातावरण छ त्यसलाई पनि कायम राखेर सदुपयोग गर्दा राम्रो हुन्छ भन्ने उनीहरूको धारणा छ। किनभने काङ्ग्रेससँग पनि उनीहरूको सम्बन्ध राम्रो छ।”

गएको शुक्रवार एमाले अध्यक्ष केपी शर्मा ओलीसँग भेटवार्ता गरेका चिनियाँ राजदूत छन सोङले बुधवार नेकपा एकीकृत समाजवादीका अध्यक्ष नेपालसँग भेटवार्ता गरेका थिए।

नेपालको सचिवालय त्यसलाई ‘शिष्टाचार भेटवार्ता’ का रूपमा उल्लेख गर्दै दुई जनाबीच नेपाल चीन सम्बन्ध र द्विपक्षीय हितका विषयमा कुराकानी भएको जनाएको छ।

झन्डै एक महिना अघि नेपालस्थित चिनियाँ राजदूतको जिम्मेवारी सम्हाल्न काठमाण्डू आइपुगेका राजदूत छन सोङले नेपाली कांग्रेसका सभापति शेरबहादुर देउवासहित प्रमुख दलका शीर्ष नेताहरूसँग एकसरो भेटवार्ता गरिसकेका छन्।

‘चीनले कम्युनिस्ट पार्टीहरू मिलाउन लाग्यो भन्नु आफ्नो हस्तक्षेप ढाक्ने प्रयास’

एमालेको विदेश विभागका प्रमुख राजन भट्टराई नेपालका कम्युनिस्ट पार्टीहरूलाई मिलाउन चीन सक्रिय रहेको भन्ने धारणा सत्यमा आधारित नरहेको बताउँछन्।

उनले भने, “हाम्रो आन्तरिक मामिलाहरूमा जुन अरू पक्षबाट दबाव दिने र जबरजस्ती गर्ने काम भइरहेको छ, चीनलाई देखाएर तिनीहरूले गरेका कुराको औचित्य पुष्टि गर्ने हिसाबले समाचारहरू आइरहेको छ। त्यो गलत छ।”

“चीनले भनेर हुन्थ्यो भने नेकपा नै फुट्ने थिएन होला नि। प्रचण्ड र माधव नेपाल मिलेर शेरबहादुर देउवासँग गएर अदालतलाई समेत प्रयोग गरेर हामीलाई हटाउने परिस्थिति बन्दैन थियो होला नि। चुनावमा हामीसँगै हुन्थ्यौ होला त्यो पनि भएनौँ।”

चुनावपछि एमालेसँग गठबन्धन गर्ने विषय माओवादीको पहिलो रोजाइ नभएको उल्लेख गर्दै उनले भने, “अन्तिम घडीमा देउवाले प्रधानमन्त्री नदिएपछि प्रचण्ड हामीकहाँ आएका हुन्। यो सबैले देखिरहेकै हुँदा हुँदै पनि अरू मुलुकले गरिरहेका गतिविधिलाई ढाकछोप गर्न अथवा सामान्यीकृत गर्न चीनले पनि गर्‍यो भन्ने बनाउने जुन काम भइरहेको छ त्यो गलत छ।”

गत डिसेम्बर महिनाको अन्त्यमा प्रचण्डले एमालेसहितका छ दलको समर्थनमा सत्ताको नेतृत्व सम्हालेका थिए।

उनी प्रधानमन्त्री चयन भएपछि बधाई दिँदै चिनियाँ विदेश मन्त्रालयका प्रवक्ताले चीनले नेपालसँगको सम्बन्धले एकदमै महत्त्व दिएको बताएका थिए।

बीबीसीलाई दिएको अन्तर्वार्तामा बेइजिङस्थित नेपाली राजदूत विष्णुपुकार श्रेष्ठले नेपालमा वामपन्थी दलहरूको नेतृत्वको सरकार बन्दा चीन उत्साहित हुनु स्वाभाविक रहेको बताएका थिए।

प्रचण्डभन्दा अघि सत्ताको नेतृत्व गरेका नेपाली कांग्रेसका सभापति शेरबहादुर देउवालाई कैयौँ विश्लेषकहरूले चीनभन्दा अमेरिका र भारतप्रति नरम धारणा राख्ने नेताका रूपमा लिने गरेका छन्।

उनको कार्यकालमा बेइजिङले फरक मत राखेको नेपाल अमेरिकाबीचको झन्डै ६० अर्ब रुपैयाँ बराबरको अमेरिकी सहायता परियोजना मिलेनीअम च्यालेन्ज कर्पोरेशन (एमसीसी) को अनुमोदन संसद्‌बाट भएको थियो।

त्यसयता अमेरिकाबाट कैयौँ उच्चस्तरीय भ्रमणहरू काठमाण्डूमा भइरहेका छन्।

त्यही बेला नेपाल भ्रमण गरेका कतिपय चिनियाँ नेताहरूले नेपाली कांग्रेससँगको सम्बन्धलाई पनि आफूहरूले उच्च महत्त्व दिएको सन्देश प्रवाह गरेका थिए।

गत साता अङ्ग्रेजी दैनिक द काठमाण्डू पोस्टलाई दिएको अन्तर्वार्तामा नेपालका लागि चिनियाँ राजदूत छन सोङले आफ्नो देशले नेपालको सत्तारूढ र प्रतिपक्षी पार्टीलाई फरक व्यवहार नगरेको बताएका थिए।

उनले भनेका थिए, “चीनले कहिले पनि नेपालको आन्तरिक मामिलामा हस्तक्षेप गरेको छैन। चीनको नेपालप्रतिको मैत्री भनेको नेपालका सम्पूर्ण राजनीतिक पार्टीहरू र सम्पूर्ण जनताप्रतिको मैत्री हो, चीनले सत्तारूढ र प्रतिपक्षी पार्टीलाई कहिले पनि फरक व्यवहार गरेको छैन।”

उनले देशको सार्वभौमसत्ता रक्षा हुने, राजनीतिक स्थिरता कायम हुने र आर्थिक विकास हुने लक्ष्य राखेर राजनीतिक पार्टीहरूले अघि बढाउने प्रयासको चीनले सधैँ समर्थन गर्ने पनि उल्लेख गरेका थिए।

भारतीय विदेश सचिवको राजनीतिक दौडधुप

नेपाल भारत विदेश सचिवस्तरीय संयन्त्रको बैठकमा भाग लिन फेब्रुअरी १३ र १४ मा काठमाण्डूमा आएका भारतका प्रमुख कूटनीतिक अधिकारी विनयमोहन क्वात्रा आफ्ना राजनीतिक भेटवार्ताका कारण चर्चामा रहेका थिए।

क्वात्रा नेपालका लागि भारतीय राजदूत पनि थिए। उनलाई नेपाली नेता र राजनीतिक दलहरूबारे दक्खल राख्ने कूटनीतिज्ञ मानिन्छन्।

उनले प्रधानमन्त्रीसहित कैयौँ नेतासँग एक्लाएक्लै छलफल गरेका थिए।

कतिपय नेताहरूले उक्त भ्रमणलाई राष्ट्रपति निर्वाचन र सत्ता समीकरणका मुख्य खेलाडीहरूको ""नाडी छाम्ने प्रयास""को रूपमा अर्थ्याइरहेका छन्।

कांग्रेस नेताहरूसँगको छलफलमा उनले पुरानो सत्ता गठबन्धन कसरी भत्कियो भनेर प्रश्न गरेका कतिपय नेताहरूले बताएका थिए।

समाजिक सञ्जाल ट्विटरमा पत्रकार कनकमणि दीक्षितले आफ्नो लागि ‘अनुकूल’ हुने राष्ट्रपति बनाउन नयाँ दिल्लीबाट चलखेल भइरहेको देखिएको बताएका थिए।

उपप्रधानमन्त्री विष्णु पौडेल भारतमा

यसैबीच अर्थ मन्त्रालयको नेतृत्व गरिरहेका उपप्रधानमन्त्री विष्णु पौडेल जी२० का अर्थमन्त्रीहरूको सम्मेलनमा भाग लिन बिहीबार भारत गएका छन्।

विश्वका प्रमुख अर्थतन्त्र रहेका औद्योगिक र विकासशील राष्ट्रहरूको उक्त समूहमा नेपाल आबद्ध नभएको भए पनि भारतले हाल आफू जी२० को अध्यक्ष रहेका बेला नेपालका अर्थमन्त्रीलाई पनि सम्मेलनमा निम्तो दिएको अर्थ मन्त्रालयले जनाएको छ।

भारतीय विदेशसचिवको नेपाल भ्रमणअघि केही दिनको अन्तरालमा कम्तीमा दुई उच्चपदस्थ अमेरिकी अधिकारीले काठमाण्डूको भ्रमण गरेका थिए।

पछिल्ला वर्षहरूमा बढ्दै आएका त्यस्ता भ्रमणको उद्देश्य नेपालमा चिनियाँ प्रभाव नियन्त्रण गर्नु भएको कूटनीतिक मामिलाका कतिपय विज्ञहरूले बताउने गरेका छन्।

द काठमाण्डू पोस्ट दैनिकलाई दिएको अन्तर्वार्तामा चिनियाँ राजदूत छन सोङले नेपालले अमेरिका र भारतसँग समानताको आधारमा सह‌कार्य बढाएको देखेर चीन खुसी रहेको बताएका थिए।

उनले भनेका थिए, “विभिन्न देशहरूले नेपालसँग सहकार्य गर्दा नेपाल‌को स्वतन्त्रता, सार्वभौमसत्ता र राष्ट्रिय हितको पूर्ण रूपले सम्मान गरेको चीन हेर्न चाहन्छ। चीन नेपालसँग ""चीन नेपाल +"" यस्तो सहकार्य मोडलबारे अन्वेषण गर्न चाहन्छ र अमेरिका भारत लगायतका देशहरूसँग संयुक्त रूपमा नेपाललाई समृद्ध बनाउन सह‌योग र समर्थन गर्न चाहन्छ।”"
"रोहित पौडेलको धैर्यपूर्ण ब्याटिङ र सन्दीप लामिछानेको चोटिलो बलिङको सहयोगमा नेपालले आईसीसी विश्वकप लीग-२ त्रिकोणात्मक शृङ्खलाको अन्तिम खेलमा स्कटल्यान्डलाई पराजित गरेको छ।

मङ्गलवार भएको खेलमा स्कटल्यान्डले पहिला ब्याटिङ गर्दै २१२ रन बनाएको थियो। नेपालले ४४.१ ओभरमा लक्ष्य प्राप्त गर्दै दुई विकेटले खेल जितेको हो।

नेपाललाई विजय दिलाउन कप्तान पौडलले अविजित ९५ रन बनाए। उनलाई साथ दिएका अर्का खेलाडी करण केसीले ३१ रनको योगदान दिए।

यो परिणामसँगै नेपालले त्रिकोणात्मक खेलका सबै चार खेल जितेको छ। नेपालले शृङ्खलाका चारवटै खेल जितेको यो पहिलो पटक हो।

अब नेपालको २८ खेलबाट २६ अङ्क भएको छ।

लीग-२ को अङ्कतालिकामा यूएई पाँचौँ स्थानमा छ। उसको २६ खेलबाट २७ अङ्क छ।

सङ्घर्षपूर्ण जित

यसअघि शृङ्खलामा नामिबियालाई दुई खेल र स्कटल्यान्डलाई एउटा खेलमा पराजित गरेको नेपालले मङ्गलवार जितका लागि निकै सङ्घर्ष गर्नुपर्‍यो।

दोस्रो ओभरमा नै नेपालले ओपनर कुशल भुर्तेललाई १ रनको स्थितिमा गुमायो। त्यसपछि पनि विकेट झर्ने क्रम रोकिएन।

सातौँ ओभरमा अर्का ओपनर आशिफ शेख १२ रनमा आउट भए भने खेल सम्हाल्न खोजेका ज्ञानेन्द्र मल्ल १०.३ ओभरमा एलबीडब्ल्यूको सिकार भए।

कप्तान रोहित पौडेल मैदानमा राम्ररी डटिरहँदा उनलाई साथ दिन गएका खेलाडीहरू भने एकपछि अर्को गर्दै आउट भइरहे।

उत्कृष्ट प्रदर्शनका लागि उनी 'प्लेयर अफ द म्याच' घोषित भए।

अठारौँ ओभरको अन्तिम बलमा कुशल मल्ल १७ रन जोडेर बोल्ड भए भने अर्को ओभरमा सन्दीप जोरा एक रनमै बाहिरिए।

दीपेन्द्र सिंह ऐरी (७ रन) र सोमपाल कामी (२ रन) पनि खेलमा जम्न सकेनन्।

सन्दीप लामिछाने ३८.१ ओभरमा आउट हुँदा नेपालले आठ विकेट गुमाइसकेको थियो। त्यतिबेला १३८ रनमा सीमित नेपाललाई कप्तान पौडेल र करण केसीले जितको बाटोमा डोहोर्‍याए।

ओडीआई अर्थात् एकदिवसीय अन्तर्राष्ट्रिय क्रिकेट खेल्ने मान्यता जोगाउन नेपालका लागि विश्वकप लीग-२ क्रिकेटका शृङ्खलाहरू लागि निकै महत्त्वपूर्ण छन्।

नेपाल, नामिबिया र स्कटल्यान्ड सम्मिलित त्रिकोणीय शृङ्खलाका चार खेलमध्ये नेपालले यसअघि तीनवटै खेल जितेर महत्त्वपूर्ण ६ अङ्क बटुलिसकेको थियो।

नेपालले यो महिना थप दुईवटा त्रिकोणात्मक शृङ्खलामा अरू आठवटा खेल खेल्नेछ।

ती खेलमध्ये नेपालले अब कम्तीमा पाँचवटा खेल जिते ओडीआई मान्यता सुरक्षित रहन सक्छ।

नेपालले सन् २०१८ मा ओडीआई राष्ट्रको मान्यता पाएको हो।

यदि ओडीआई मान्यता जोगाउन नसके नेपाली क्रिकेटले आईसीसीबाट पाउने ठूलो सहयोग रकम गुमाउनुका साथै राष्ट्रिय क्रिकेट टोलीको लागि अवसरका अरू ढोकाहरू पनि बन्द हुनेछन्।

स्कटल्यान्डले नेपालसँग कीर्तिपुरमा मङ्लवार खेलेको खेलसँगै सन् २०१८-२३ को आईसीसी विश्वकप लीग-२ मा खेल्नुपर्ने कुल ३६ वटा खेल पूरा गरेको छ।

सबै खेलबाट ५० अङ्क बटुल्दै स्कटल्यान्ड अङ्कतालिकामा शीर्ष स्थानमा रहन सफल भई लीग विजेता बनेको छ।

शृङ्खलामा अन्य देशहरूले खेल्नुपर्ने खेल बाँकी छन्। यद्यपि आईसीसीले कीर्तिपुर मैदानमा स्कटल्यान्डलाई च्याम्पियन ट्रफी हस्तान्तरण गरेको छ।

नेपालले अब आठवटा खेल खेल्न बाँकी छ।

टस जितेर नेपालले स्कटल्यान्डलाई ब्याटिङ गर्ने निम्तो दिएको थियो।

पाहुना टोलीलाई २१२ रनमा समेट्ने क्रममा नेपालका स्पिनर सन्दीप लामिछानेले चार विकेट लिएका थिए। करण केसीले पनि तीन विकेट लिए।

स्कटल्यान्डका दुवै प्रारम्भिक ब्याटरलाई लामिछानेको विकेट लिएका थए। करण केसीले तीन विकेट लिए।

त्रिकोणात्मक शृङ्खलाको पहिलो खेलमा उनले पाँच विकेट हात पारेका थिए। कुशल मल्लले क्रिस्टोफर मक्ब्राइडलाई २२ रनमा एलबीडब्ल्यू आउट गरे।

नेपालको अर्को विकेट ललितनारायण राजवंशीले लिए। पहिलो खेलमा टोलीमा नपरेका उनलाई गुलशन झाको स्थानमा अन्तिम ११ मा समावेश गरिएको थियो। सोमपाल कामीले कुनै विकेट लिन सकेनन्।

नेपालले स्कटल्यान्डलाई ११ अतिरिक्त रन दिएको थियो।

स्कटल्यान्डका लागि जोर्ज मन्सीले सर्वाधिक ६६ रन बनाएका थिए भने म्याथ्यू क्रसले ४२ रनको योगदान दिए। ब्र्यान्डन मक्म्यूलनले ३१ रन अनि काइल कोट्जर र क्रिस्टोफर मक्ब्राइड दुवैले २२-२२ रन बनाए।

मन्सीले ५० बल खेलेर ६० रन बनाउँदा नौ चौका र दुई छक्का प्रहार गरेका थिए।

लामिछानेले उनलाई १३.५ ओभरमा बोल्ड गरेका थिए। त्यसपछि स्कटल्यान्डको इनिङ्स धरमराउन पुगेको थियो।

त्यसको अर्को बेलामा लामिछानले कप्तान रिची बेरिङ्टनलाई एलबीडब्ल्यूको धरापमा पारे। त्यसअघि लामिछानेले नै ओपनर काइल कोट्जरलाई २२ रनमा एलबीडब्ल्यू आउट गरेका थिए।

स्कटल्यान्डविरुद्धको खेलमा केसीले एकदिवसीय अन्तर्राष्ट्रिय क्रिकेटमा ५० विकेटको कोसेढुङ्गा पार गरेका छन्। उनले ३४.५ ओभरमा माइकल लीस्कलाई शून्य रनमा बोल्ड गरेका थिए।

राम्रो लयमा ४२ रन बनाएर खेलिरहेका विकेट किपर ब्याटर म्याथ्यू क्रसलाई दीपेन्द्र सिंह ऐरीले आउट गरेका थिए।

कप्तान रोहित पौडेलको संयमित ब्याटिङ

नेपालका प्रारम्भिक ब्याटरहरूले राम्रो सुरुवात गर्न सकेनन्। तर कप्तान रोहित पौडेलले संयमित भएर खेल्दै नेपाललाई लज्जास्पद हारबाट जोगाए।

दोस्रो ओभरमै कुशल भुर्तेल एक रनमै आउट भए। त्यसपछि पनि विकेट झर्ने क्रम रोकिएन।

सातौँ ओभरमा अर्का ओपनर आशिफ शेख १२ रनमा आउट भए भने खेल सम्हाल्न खोजेका ज्ञानेन्द्र मल्ल १०.३ ओभरमा एलबीडब्ल्यूको सिकार भए। मल्लले २१ रन बनाए।

कप्तान रोहित पौडेलले मैदानमा राम्ररी डटिरहँदा उनलाई साथ दिइरहेका खेलाडीहरू भने एकपछि अर्को गर्दै आउट भइरहेका थिए।

अठारौँ ओभरको अन्तिम बलमा कुशल मल्ल १७ रन जोडेर बोल्ड भए भने अर्को ओभरमा सन्दीप जोरा (१ रन) बाहिरिए।

बाँकी अरू खेलाडीले दोहोरो अङ्कमा रन बनाउन सकेनन्। दीपेन्द्र सिंह ऐरी (७ रन) र सोमपाल कामी (२ रन) ले पनि राम्ररी खेल्न सकेनन्।

सन्दीप लामिछाने ३८.१ ओभरमा आउट हुँदा नेपालको आठ विकेट गुमिसकेको थियो भने स्कोरबोर्डमा १३८ रन मात्र बनेको थियो।

यस्तोमा नेपाललाई जितको बाटोमा लैजान कप्तान रोहित पौडेल र करण केसीले मेहनत गरे।

एघारौँ ओभरभित्र तीन विकेट गुमाउँदा नेपाल ३४ रनको स्थितिमा थियो। नेपालको रन पन्ध्रौँ ओभरमा बल्ल ५० रन पुगेको थियो भने १०० रन पुग्न चौबिसौँ ओभर कुर्नुपर्‍यो। नेपालले ३३.५ ओभरमा १५० रन पुर्‍यायो।

रोहित पौडलले ५४ औँ बलमा आफ्नो अर्धशतक पूरा गरे। त्यसका लागि उनले चारवटा चौका र दुइटा छक्का प्रहार गरे।"
"एकसाथ ५५५ जना नेपाली सेनालाई मादल बजाउन सिकाएका खर्कबहादुर

परिवारमा नयाँ बच्चा जन्मिँदा मादलको तालले स्वागत र कोही बितेमा बिदाइ पनि मादलको तालबाटै।

त्यस्तो परम्परा भएको समुदायमा जन्मिएका खर्कबहादुर बुढामगरको ध्याउन्न मादल बजाउँदै नाच्ने र गाउने भयो।

गाउँघरमा मादल बजाउँदै नाच्दै गर्दा धोको नमेटिएपछि उनी लागे राजधानीतिर- २०४३ सालमा।

रेडियो नेपालमा लोकगायन प्रतिस्पर्धामा तेस्रो स्थान हात लागेपछि वाद्यवादन उनको झन् बढी प्रिय भयो।

विसं२०४५ सालतिर राष्ट्रिय नाचघरमा कलाकारका रूपमा छानिएपछि उनी मादल प्रशिक्षकका रूपमा झुल्किए।

उनलाई परिवेशले मादल सिकायो औपचारिक गुरु कोही थिएनन्। उनले हजारौँलाई मादल सिकाउँदै आएका छन्।

खासमा उनलाई मादल बजाउनभन्दा पनि मन पर्ने काम हो नाच्नु र गाउनु।

विभिन्न लोकप्रिय लोकगीतमा मादल बजाएका उनी ‘डिस्टोनिया’ नामको स्नायुप्रणालीसम्बन्धी एक दुर्लभ रोगले पीडित बन्न पुगे।

सौभाग्यबस, नेपालमै उनको रोगको उपचार भयो।

नेपालका न्यूरोसर्जनहरूले उनलाई अपरेशन थिएटरमा मादल बजाउँदै शल्यक्रिया गरेका थिए, जुन सफल भयो।

त्यसपछि आफू सङ्गीतकर्ममा झन् दत्तचित्त बनेको उनी बताउँछन्।

गत वर्षमात्रै राष्ट्रिय नाचघरबाट अवकाश लिए पनि हाल उनी नाचघरमै मादल बजाउन सिकाउँछन्।

केही दिन अघि शिवरात्रि तथा सेना दिवसमा एकसाथ ५५५ वटा मादल बजाउन उनले सैनिक जवानलाई तीन महिनामा पोख्त बनाएको उनी बताउँछन्।

तर सामाजिक सञ्जालमा सुरक्षाकर्मीले सिँगारिएको मादल बजाउनु फजुलको खर्च भन्दै कतिपयले नेपाली सेनाको आलोचना गरेका छन्।"
"सरोगेसी भनिने भाडाको कोखबाट बच्चालाई जन्म दिने सेलिब्रिटीहरूको बढ्दो सूचीमा गत साता अमेरिकी सञ्चारकर्मी र व्यवसायी पेरिस हिल्टन पनि थपिइन्। हामीले आफ्नो कोख भाडामा दिनेहरूको कुरा निकै कम मात्रै सुन्न पाउँछौँ। तर शन्ना सेन्ट क्लेयरले यस्तो काम गज्जब वा डरलाग्दो के हुन्छ? भनेर बताएकी छिन्।

यो समाचारमा उल्लेख गरिएका सेलिब्रिटीहरूको गोप्यता सुरक्षित गर्न उनीहरूको नाम परिवर्तन गरिएको छ।

शन्नाको फोनमा बत्ती बल्छ। त्यो फोन क्याथरिनले गरेकी हुन्छिन्।

जहाँसम्म शन्नालाई सम्झना छ क्याथरिनले हेलोसम्म पनि नभनी कुरा सुरु गर्छिन्: “सुन त्यो कुरा तिमीले समाचारबाट थाहा पाउनुअघि नै म भन्न चाहन्छु। मैले अर्को पनि सरोगेट प्रयोग गरेकी थिएँ र उनले भर्खरै बच्चा जन्माएकी छिन्।”

आफूलाई सम्हाल्न शन्ना थचक्क बसिन्। क्याथरिनको बच्चा उनको कोखमा आएको केही साता मात्रै भएको थियो। क्याथरिनको आफू मात्र एक्लो सरोगेट नभएको उनले त्यही बेला मात्रै थाहा पाएकी थिइन्।

तर अब क्याथरिनले सन्नाको पेटमा भएको बच्चा पनि चाहन्छिन् त? उनको मनमा कुरा खेल्यो।

त्यसको केही घण्टापछि शन्नाले क्याथरिनलाई सन्देश पठाइन्।

“समाचार सुनेर मलाई अचम्म लागे पनि तिम्रोलागि म खुसी छु। बच्चा भएकोमा खुसी मनाउनु। मेरो जाँचपछि कुरा गरौँला,” उनले लेखिन्।

क्याथरिनले उनको सन्देशको जवाफ दिइनन्। उनले भोलिपल्ट पनि कल गरिनन्।

शन्नाले महिलासम्बन्धी म्यागेजिनबाट सरोगेसीको संसारबारे पहिलो पटक थाहा पाएकी थिइन्। त्यति बेला उनका तीन जना बच्चाहरू घरबाहिर खेलिरहेका थिए र उनी तातो पिएर सोचमग्न भएकी थिइन्।

उक्त लेखले सरोगेसीलाई अनुमोदन गर्दै कसैले पैसाकै लागि गरे पनि एकल आमा वा बाबु, बाँझोपना भएका जोडी र लैङ्गिक अल्पसङ्ख्यक परिवारका लागि यो उपहार भएको तर्क गरेको थियो।

बच्चाका अभिभावक र सरोगेट आमाकाबीच हुने शक्ति र पैसा खाडल र त्यसले निम्त्याउने समस्याबारे उक्त लेखमा केही भनिएको थिएन।

बल्ल ३० वर्ष पुग्दै गरेकी र यसअघिका तीन वटा गर्भावस्था सहजै पार गरेकी शन्नालाई यसले आकर्षित गर्‍यो।

उनी र उनका श्रीमान्‌ले सरोगेसी एजेन्सीमा कैयौँ प्रश्नहरूका उत्तर दिए। उनीहरूलाई मनोचिकित्सक र डाक्टरले मूल्याङ्कन गरे शन्नाको भनाइमा र वकिलसँग दर्जनौँ बैठकहरू भए।

त्यसको एक सातापछि उनलाई फोन आयो। एउटा सेलिब्रिटी जोडी जेनिफर र मार्कले उनको व्यक्तिगत विवरण हेरेर भेट्नका लागि न्यूयोर्क बोलाए।

उनीहरू दयालु भएको र आफ्नो जीवनसँगै बालबच्चाबारे पनि बुझ्ने प्रयास गरेको उनले सुनाइन्।

उनले क्लिनिकमा जाने होटेल इन्धन खानेकुराको खर्च सहित र आफूले गर्दै आएको काम छोडेबापत पनि पैसा पाइन्। तीन वर्षमा उनले ५० हजार अमेरिकी डलर प्राप्त गरिन्।

उनी गर्भवती हुन निकै पटक प्रयास गर्नुपर्‍यो। तर जब उनले बच्चालाई जन्म दिइन् जेनिफर र मार्कले उनको हात समाएर आँसु झार्दै उनलाई धन्यवाद दिए। त्यसको केही महिनामा जेनिफरले नै क्याथरिनलाई चिनाइदिएकी थिइन्।

क्याथरिन निकै चर्चित परिवारकी थिइन् र लामो समयदेखि आफैँ बच्चा पाउन प्रयास पनि गरिरहेकी थिइन्।

क्याथरिनले खर्च बचाउन सरोगेसी एजेन्सीमा नगई आफैँ वकिल खोजेर सम्झौता गर्ने प्रस्ताव गरिन्। यसअघि जेनिफरसँगै मानसिक अवस्थाको परीक्षणमा पनि पार पाइसकेको कारण देखाउँदै उनलाई त्यो पनि नगर्न भनियो तेस्रो पटकको अनुरोधमा उनले यो पनि मानिन्।

गर्भमा अण्डा प्रत्यारोपणका लागि पहिलो पटक क्लिनिकमा गएको बेला क्याथरिन पनि पुगेकी थिइन। उनले शरीर ढाक्ने लामो कोट लगाएकी थिइन् र उनले अङ्गालो हाल्न खोज्दा पछि हटेपछि शन्नालाई उनी अलि फरक स्वभावको भएको भन्ने लाग्यो।

आफ्ना चालकसँग शन्नालाई होटेलमा छोड्न अह्राउँदै उनी छिट्टै त्यहाँबाट बाहिरिइन्।

पहिलो प्रयासमा गर्भ रहेन। दोस्रो प्रयासअघि क्याथरिनले शन्ना र उनका श्रीमान्‌लाई बेलुकाको खाना खान निम्ता गरिन्। क्याथरिनले उनलाई निजी विमान र विशेष फर्निचरहरूबारे सुनाइन्। शन्नालाई उनीहरूबीच केही कुरा पनि नमिल्ने जस्तो महसुस मात्रै भएन उनलाई निकै अप्ठ्यारो लाग्यो।

दोस्रो दिन क्लिनिकमा क्याथरिनले कुनै एउटा चक्कीको बोतल समातिरहेको देखेकी थिइन्। शन्ना निराश भएकै कारण अघिल्लो पटकको गर्भधारण प्रयास पनि सफल हुन नसकेको क्याथरिनको अनुमान थियो। उनले शन्नालाई एउटा चक्की दिइन् तर शन्नाले त्यो लिन मानिनन्।

क्याथरिनले निकै कर गरेपछि शन्नाले उक्त चक्की मुखमा राखिन्। तर यस पटक पनि उनी गर्भवती भइनन्।

तर त्यसअघिको प्रयास गरिएको एक जना सरोगेटको गर्भ खेर गएको कुरा सुनाउँदै क्याथरिनले आफू उत्साहित नभएको कुरा गरिन्।

अर्को सरोगेटबाट भर्खरै बच्चा जन्मिएको खबर क्याथरिनले सुनाएपछि शन्नालाई निकै चोट पुगेको थियो। त्यसपछि उनी चुप लागेकी थिइन्।

क्याथरिनले अझै पनि बच्चा चाहेकी छन् वा छैनन् भन्ने थाहा नभए पनि शन्नाले नियमित जाँच जारी राखिन्।

शन्नाले क्याथरिनलाई फोन गरिन् तर नउठेपछि सन्देश पठाएर दुखको खबर पठाइन्।

क्याथरिनले छिट्टै फोन गर्ने जवाफ पठाए पनि कैयौँ सातासम्म उनको फोन आएन।

आफूले पाउनुपर्ने पैसाका लागि शन्नाले फेरि सन्देश पठाइन्।

तर क्याथरिनले आफूहरूको सम्बन्ध सकिएको र आफ्नो बच्चाको जन्मलाई लिएर शन्नाले देखाएको चिसोपना प्रति आफू स्तब्ध भएको जवाफ लेखिन्।

उनलाई बिलहरू पठाउन भनियो।

त्यसपछि उनीहरूको कहिल्यै कुरा भएन।

त्यसको १० महिनापछि शन्नाकी आमाले क्याथरिनलाई टीभीमा देखिन्। उनले सरोगेट आमाहरूबारे निकै अपमानजनक टिप्पणी गरिरहेकी थिइन्। यो सुनेर शन्नाका आँखाबाट आँसु झरे।

क्यालिफोर्नियामा विशिष्ट व्यक्तिहरूका लागि सरोगेसी एजेन्सी चलाउँदै आएकी आरिया सिम्युएल सरोगेसीबारे सेलिब्रिटीहरू पछिल्ला वर्षहरूमा खुल्न थाले पनि यो वर्षौँदेखि चलिरहेको बताउँछिन्।

उनी र उनकी व्यावसायिक साझेदार दुवै जना आफू पनि सरोगेट्स भइसकेका छन् जसले उनीहरूलाई यसका चुनौती बुझ्न अझै सजिलो बनाइदिएको छ।

“आफ्ना सहयोगीहरूसहित आउने उच्च पदस्थ व्यक्तिहरू सरोगेटका लागि डरलाग्दो हुन्छन्,” उनी सुनाउँछिन्।

राम्रा एजेन्सीहरूले सरोगेट आमालाई पनि सहज भए नभएको बुझ्ने र आवश्यक पर्दा उनको पक्षबाट पैरवी गरिदिने समेत गर्ने उनले बताइन्।

तर कतिपय सरोगेटहरूले पनि आफ्नो हद पार गरेका उदाहरणहरू उनले सुनाइन्। बच्चाका जैविक आमाबाबुसँग रियालिटी टीभी शो वा चलचित्रका लागि प्रस्ताव लिएर जानेजस्ता काम पनि कतिपयले गरेको उनले भेटेकी छिन्।

क्याथरिनसँग नमिठो अनुभव खेपेकी शन्नालाई त्यसको चार वर्षपछि अघिल्लो सरोगेसी एजेन्सीले उनी अर्को जोडीसँग भेट्न इच्छुक रहे वा नरहेकोबारे सोध्यो। उनले इच्छा देखाएपछि उनीहरूबीच भेट भयो र यो जोडी उनलाई मन पर्‍यो।

शन्नाले यो पटक जुम्ल्याहा बच्चालाई जन्म दिइन्।

दुई वटा राम्रा र एउटा खराब सरोगेसी अनुभव लिएकी शन्ना हिजोआज एउटा सैलुन चलाउँछिन्। उनकोमा कपाल काट्न आउने कतिपय ग्राहकहरूसँग पनि सेलिब्रिटी, सन्तान उत्पादन र परिवारबारे गफ हुन्छ।

“म हरेक हप्ता बच्चाका लागि प्रयास गरिरहेका, भर्खरै बच्चा भएका, बच्चा गुमाएका, बच्चा नै नभएका, बच्चा नै नचाहने र सम्भव भएसम्मका उपाय लगाएर बच्चा जन्माउन चाहने मानिसहरूसँग कुरा गरिरहेकी हुन्छु,” शन्नाले सुनाइन्।"
"टर्की र सिरियामा सोमवार आएको ७.८ म्याग्निट्यूडको भूकम्प यो दशकको सबैभन्दा घातक भूकम्प हुनसक्ने सम्भावना छ। शुक्रवार बिहानसम्म दुवै देशमा गरेर झन्डै २०,००० भन्दा बढीको मृत्युभएको पुष्टि भएको छ।

टर्की विनाशकारी भूकम्पको जोखिमयुक्त क्षेत्रमा अवस्थित छ। सन् १९३९ देखि १९९९ सम्म त्यहाँ पाँचवटा ठूला भूकम्प गइसकेको छ।

सन् १९०० देखि हालसम्म ७६ वटा भूकम्पमा परी ९० हजारभन्दा बढीले ज्यान गुमाएका छन्। तीमध्ये आधाको मृत्यु सन् १९३९ र १९९९ मा भएका थिए।

विगत दुई दशकमा अन्य ठूला घातक भूकम्प मध्ये २०२१ मा हाइटीमा २,२०० जनाभन्दा बढीको मृत्यु भएको थियो भने २०१८ मा इन्डोनेशियामा ४,३०० जनाभन्दा बढीको ज्यान गएको थियो।

इरानमा २०१७ को भूकम्पमा परी ४०० भन्दा बढी व्यक्तिको मृत्यु भएको थियो।

नेपालमा सन् २०१५ मा गएको भूकम्पमा परेर झन्डै ९,००० जनाले ज्यान गुमाएका थिए।

भूकम्पको पूर्वानुमान सम्भव छ?

वैज्ञानिकहरूका अनुसार भूकम्प कहाँ जाने सम्भावना छ भन्ने थाहा भए पनि कहिले जान्छ भन्ने अनुमान गर्ने कुरामा हामी धेरै पछाडि छौँ। त्यसोभए के भूकम्पको भविष्यवाणी गर्न सकिन्छ त?

""दुःखको कुरा सकिँदैन,"" इम्पेरीअल कलेज लन्डनका भूकम्पविद् डा. स्टीफन हिक्स भन्छन्।

""तर हामी भूकम्पको पूर्वानुमान गर्न सक्छौँ, सम्भावना देखाउन सक्छौँ। जस्तै - अमेरिकाको क्यालिफोर्निया र जापानमा भूकम्पको पूर्वानुमान धेरै नै गर्न सकिने हुँदै छ।""

तयारी अवस्थामा रहनुहोस्

भूकम्प कहिले जान्छ भनेर अनुमान गर्न सजिलो नभए पनि विज्ञहरूका अनुसार हामी सधैँ तयार रहनुपर्छ अर्थात् भूकम्प जाने सम्भावनालाई हेरेर योजना तयार पारेर राख्नुपर्छ।

""यदि तपाईँ [धेरै भूकम्प जाने] क्षेत्रमा बस्नुहुन्छ भने आफ्नो घरमा आपत्कालीन अवस्थामा चाहिने कुरा राख्दा उपयोगी हुन्छ,"" डा. हिक्स भन्छन्।

उनका अनुसार त्यस्ता कुरामा अतिरिक्त पानी, टर्च, प्राथमिक उपचार किट र केही खानेकुरा हुनुपर्छ।

यदि तपाईँ बसेको भवन सुरक्षित छ भने अन्यत्र नजानुहोस्

अमेरिका सरकारको भौगर्भिक निकाय यूएसजीएसका अनुसार यदि तपाईँ जहाँ हुनुहुन्छ त्यहीँ बस्नुभयो भने तपाईँलाई चोटपटक लाग्ने सम्भावना कम हुन्छ।

त्यसैले भूकम्पको समयमा बाहिर वा अन्य कोठातिर भाग्ने प्रयास नगर्न उसले सुझाव दिएको छ।

""ड्रप, कभर र होल्ड अन"" अर्थात् 'निहुरिनु, छेकिनु र रोकिनु' सुरक्षित रहन मूलमन्त्र भएको विशेषज्ञहरू बताउँछन्।

आफ्नो हातलाई तल पारेर घुँडा टेकेर बस्दा तपाईँ माथिबाट झर्ने वस्तुबाट जोगिन सक्नुहुन्छ। यदि नजिकै कुनै अन्य आश्रयस्थल नभएमा टेबल वा डेस्कमुनि बसेको बेला भूकम्प नरोकिँदासम्म समातेर बस्ने सल्लाह पनि दिइएको छ।

जोगिने प्रारम्भिक उपायमध्ये ढोकामुनि उभिनु पनि हो। तर विज्ञहरू भन्छन्- यदि तपाईँ तुलनात्मक रूपमा पुरानो घरमा बस्नुहुन्छ भने तपाईँ टेबलमुनि सुरक्षित हुनुहुनेछ।

घरका झ्याल र अग्रभाग प्रायः पहिलो चरणमै भत्किन्छन्। त्यसैले यस्ता खतरायुक्त क्षेत्रहरूबाट टाढा बस्न सल्लाह दिइन्छ।

बाहिर निस्किँदा सुरक्षित भइन्छ भन्ने छैन

एक पटक भूकम्प बन्द भएपछि भवन भत्किएको अवस्थामा खुला क्षेत्रमा बाहिर निस्कनु सामान्यतया सुरक्षित मानिन्छ।

यो तपाईँ भित्र भएका बेला भूकम्प जाँदाको कुरा भयो। तर तपाईँ बाहिर हुँदा भूकम्प गयो भने के गर्ने?

""तपाईँ जहाँ हुनुहुन्छ, त्यहीँ बस्नुहोस्,"" विज्ञहरू भन्छन्।

घर बाहिर हुँदा विद्युत् वा इन्टरनेटआदिका तार, इन्धन र ग्यास लाइनबाट टाढा जाँदा चोटपटकको जोखिम कम हुन्छ।

त्यस्तै रूख, टेलिफोनका पोल र भवनबाट टाढा खुला ठाउँमा जानु राम्रो हुन्छ।

खतराबाट टाढा रहनुहोस्

अर्थक्वेक कन्ट्री अलायन्सका अनुसार अधिकांश घाइते र मृत्युको कारण टेलिभिजन, बत्ती, गिलास र पुस्तक राख्ने दराजजस्ता वस्तुहरू खसेर वा उडेर लाग्दा हुने गरेको छ।

चोटपटकबाट बच्ने एउटा तरिका भनेको लचकदार फित्ताहरूले गह्रौँ फर्निचरहरूलाई बाँधेर सुरक्षित गर्नु हो।

अर्को सम्भावित खतरा भनेको भूकम्पपछि फुटेका पाइपबाट ग्यास चुहिनु हो।

डा. हिक्सले सन् १९०६ को सान फ्रान्सिस्को भूकम्पको उदाहरण दिए।

उक्त भूकम्पमा ३,००० भन्दा बढी मानिसको मृत्यु भएको थियो।

""भवन भत्किएरभन्दा धेरैजसो मृत्यु ग्यास पाइपलाइन विस्फोटनका कारणले भएको थियो,"" उनले भने।

उनी कुनै पनि ज्वलनशील पदार्थहरूबाट टाढा रहन सल्लाह दिन्छन्।

पूर्वाभ्यास

डा. हिक्सले भूकम्पीय अभ्यासको महत्त्वलाई पनि जोड दिए।

""केही देशहरूमा भूकम्पसम्बन्धी पूर्वाभ्यासहरू हुन्छन्। त्यहाँ सबैले के गर्ने भन्ने अभ्यास गरिन्छ। तर सम्भवतः टर्कीको त्यो भागमा भएको थिएन किनभने त्यहाँ लामो समयसम्म भूकम्प गएको थिएन।"""
"परिवारलाई पूर्व जानकारी नदिई साउदी अरबमा बन्दीहरूलाई मृत्युदण्ड दिने गरिएको उनीहरूका आफन्तले बीबीसीलाई बताएका छन्।

सन् २०१५ यता उक्त देशको मृत्युदण्डदर करिब दोबर भएको मानवअधिकार सम्बन्धी एउटा प्रतिवेदनले देखाएको छ। त्यही वर्ष राजा सलमान र उनका छोरा मोहम्मद बिन सलमान नेतृत्वमा आएका थिए।

मुस्तफा अल-खैयात मारिँदै गरेको सूचना उनको परिवारलाई दिइएको थिएन।

उनीहरूले अहिलेसम्म अन्तिम संस्कारका लागि शव पाएका छैनन्। हेर्न जान चिहान पनि छैन। अन्तिम पटक जेलबाट गरेको फोन कुराकानी टुङ्ग्याउनुअघि मुस्तफाले आफ्नी आमासँग भनेका थिए, ""अब म जानुपर्छ। तपाईँ ठिक हुनुहुँदोरहेछ, म खुसी छु।""

उनीसँग भएको त्यो कुराकानी नै अन्तिम थियो भन्ने उनीहरूलाई कुनै अड्कलसमेत भएन।

त्यसको एक महिनापछि १२ मार्च सन् २०२२ मा मारिएका ८१ जनामध्ये मुस्तफा एक थिए। त्यो साउदी अरबको आधुनिक इतिहासमै सबैभन्दा ठूलो आम मृत्युदण्ड थियो।

नयाँ प्रतिवेदनका लागि साउदीमा भएका मृत्युदण्डहरूको सावधानीपूर्वक अभिलेखीकरण गर्दै आएको अभियान समूह 'रिप्रिभ'ले सङ्कलन गरेको लामो सूचीमा मुस्तफाको नाम पनि छ। यो संस्थाले 'युरोपियन साउदी अर्गनाइजेसन फर ह्युमन राइट्स'सँग मिलेर काम गर्दै आएको छ।

सन् २०१० यता सङ्कलन गरेका तथ्याङ्कका आधारमा उनीहरूको अध्ययनले निम्न कुरा पत्ता लगाएको छ:

सन् २०१५ मा राजा बनेका सलमानले आफ्ना छोरा मोहम्मद बिन सलमानलाई महत्त्वपूर्ण पदहरूमा नियुक्ति गरेसँगै साउदी अरबमा मृत्युदण्डको दर करिब दोबर भएको छ।
असन्तुष्ट पक्ष र विरोधीहरूको आवाज दबाउन मृत्युदण्डलाई नियमितजसो प्रयोग गरिँदै आएको छ। यस्तो काम अति गम्भीर अपराधमा मात्रै यसको प्रयोग गरिनुपर्छ भन्ने अन्तर्राष्ट्रिय मानवअधिकार सम्बन्धी कानुनको उल्लङ्घन हो।
साउदी अरबले नाबालकहरूको कसुरमा मृत्युदण्ड कम गर्दै आएको दाबी बारम्बार गर्दै आए पनि पक्राउ पर्दा बालबालिकाकै उमेरमा रहेका कम्तीमा ११ जनालाई सन् २०१५ यता मृत्युदण्ड दिइएको छ।
साउदी जेलमा यातना प्रकोपकै रूपमा छ र बाल अभियुक्तलाई पनि यातना दिइन्छ।

रिप्रिभले गत वर्ष साउदी अरबमा १४७ जनालाई मृत्युदण्ड दिइएको अभिलेखीकरण गरेको छ। तर सङ्ख्या त्यसभन्दा बढी हुनसक्ने उल्लेख गरेको छ।

दस्तावेजमा उक्त देशले महिला विदेशी घरेलु कामदार र सामान्य लागुऔषध अभियुक्तहरूलगायत विदेशी नागरिकहरूलाई ""असङ्गतीपूर्वक"" मृत्युदण्ड दिने गरेको उल्लेख छ।

एक वर्ष बितिसक्दा पनि अधिकारीहरूले मुस्तफाको परिवारलाई उनी र अन्य व्यक्तिहरूलाई कसरी मृत्युदण्ड दिइयो भन्नेबारे जानकारी दिएका छैनन्। उनका दाजु यसरले परिवारका लागि यो घटना दुखद भएको बताए।

""उनीहरूको शव राम्रोसँग पुरियो वा मरुभूमिमा फालियो कि समुद्रमा फालियो हामीलाई केही पनि थाहा छैन। हामीलाई कुनै पत्तो छैन,"" उनले भने।

यसरले पहिलो पटक सार्वजनिक रूपमा मुख खोलेका हुन्। उनी अहिले जर्मनीमा बस्छन्। भाइको जस्तै आफ्नो नियति हुनसक्ने त्रासमा सन् २०१६ मा साउदी अरब छोडेका उनलाई त्यहाँ राजनीतिक शरण दिइएको थियो।

यसर आफ्ना भाइ ""रमाइला, घुलमिल हुने स्वभावका र लोकप्रिय"" रहेको बताउँछन्। सन् २०११ देखि मुस्तफा साउदी सरकारको विरोधमा देशको अल्पसङ्ख्यक शिया समूहले गर्ने दैनिक प्रदर्शनमा सहभागी हुन थालेका थिए।

उनी सन् २०१४ मा पक्राउ परेका थिए। उनको मृत्युपछि एउटै किसिमको अभियोगमा उनीसहित ३० जनालाई मृत्युदण्ड दिइएको सरकारी घोषणा सार्वजनिक भयो। अभियोगहरूमा सुरक्षाकर्मीहरूको हत्या प्रयास, बलात्कार, डकैती, बम बनाउने काम, झैझगडा मच्चाउने, अराजकता मच्चाउने र हातहतियार तथा लागु औषधको कारोबार गरेका भन्ने लगायतका थिए।

""उनीहरूले कहिल्यै कुनै प्रमाण दिएनन्। यो झुट धेरै गहिरो छ,"" यसर सविस्तार सुनाउँछन्। आफ्ना भाइले आफूलाई दिइएको सजायविरुद्ध अपिल गर्ने प्रयत्न गरिरहेकै बेला उनी र अन्य ८० जनालाई मृत्युदण्ड दिइएको उनले बताए।

""उनीहरूले ज्यान मात्रै लिएनन् की नियोजित रूपमा उनीहरूको बदनाम गरे र गर्दै नगरेको कसुरको आरोप उनीहरूमाथि लगाए।""

साउदीका राजाका पछाडि बसेर शासनसत्ता चलाउँदै आएका युवराज मोहम्मद बिन सलमानले शक्तिमा आए लगत्तै अधिराज्यको आधुनिकीकरण गर्ने वाचा गरे। उनले सन् २०१८ को एउटा अन्तर्वार्तामा पश्चिमा राष्ट्रहरूको सहयोगी राष्ट्र आफ्नो देशले मृत्युदण्ड ""घटाउने"" प्रयास गरिरहेको बताए।

तर साउदी अरबले पाएको जी२० देशहरूको अध्यक्षता र कोभिड महामारीको संयोग भए पनि वाचा गरेको पाँच वर्ष बित्दासमेत साउदी अरब विश्वमा सबैभन्दा धेरै मृत्युदण्ड दिने देशहरूमा पर्छ।

'एमबीएस' भनेर चिनिने साउदीका युवराजले ""आफूले गरेको वाचाभन्दा ठिक उल्टो गरेको"" रिप्रिभकी निर्देशक माया फोआले पूर्वी लण्डनस्थित आफ्नो कार्यालयमा मलाई भनिन्।

""उनले धेरै वटा मृत्युदण्ड र प्रजातन्त्र पक्षधर प्रदर्शनहरूमा सहभागी मानिसहरूमाथि भएका दमनको आफैँ निरीक्षण गरेका छन्।""

उनका अनुसार रिप्रिभले हेरेका धेरै घटनाहरूमा उनीहरू मारिने सूचीमा भएको जानकारी कसैलाई पनि दिइएको थिएन।

""परिवारका सदस्यले थाहा पाएनन्। मानिसहरू पक्राउ परे, मुद्दा चलाइयो, मृत्युदण्डको सजाय सुनाइयो र गोप्य रूपमा मृत्युदण्ड दिइयो,"" उनले भनिन्।

कतिपय परिवारले त आफ्ना प्रियजनलाई मृत्युदण्ड दिएको जानकारी सामाजिक सञ्जालबाट मात्रै थाहा पाएको फोआ बताउँछिन्। आधिकारिक जानकारी नदिइनु सबैभन्दा ""क्रूर र कष्टप्रद"" भएको उनी सुनाउँछिन्।

साउदी अरबमा धेरैजसो सार्वजनिक स्थानमा टाउको काटेर मृत्युदण्ड दिइने गरिन्थ्यो। यसरी मृत्युदण्ड पाएकाहरूको नाम र उनीहरूमाथिको अभियोग सरकारको वेबसाइटमा सार्वजनिक गर्ने गरिन्थ्यो।

तर अहिले मृत्युदण्ड गुपचुप हुन थालेको मानव अधिकारकर्मीहरू बताउँछन्।

मैले समाचारका लागि कुरा गरेका कसैले पनि अहिले मृत्युदण्ड कसरी दिइन्छ भन्नेबारे थाहा नभएको बताए पनि गोली हान्ने मानिसहरू प्रयोग हुने ठानिएको छ।

साउदी अरबको कानुनी प्रणालीमै समावेश मृत्युदण्डको सजाय ""सारभूत रूपमै अनुचित रहेको"" बर्लिनस्थित युरोपियन साउदी अर्गनाइजेसन फर ह्युमन राइट्सका निर्देशक अली आदुबिसी बताउँछन्।

""कुनै पनि किसिमका स्वतन्त्र नागरिक समाज र मानव अधिकार समूह त्यहाँ काम गर्न पाउँदैनन्। हामीले मृत्युदण्डबारे ध्यानाकर्षण गराएनौँ भने मानिसहरू गुपचुप मारिन्छन्।""

ह्युमन राइट्स वाचले मार्चमा मृत्युदण्ड दिइएका ८१ मध्ये ४१ जना मानिसहरू अल्पसङ्ख्यक शिया समूहका रहेको जनाएको छ। ""साउदी अरबको फौजदारी न्याय प्रणालीमा रहेको व्यापक र प्रणालीगत दुर्व्यवहारका कारण उनीहरूले निष्पक्ष सुनुवाइको मौका नपाउने सम्भावना धेरै"" रहेको जनाइएको छ। यातना दिइएका विवरणहरू पनि उनीहरूले सुनेका थिए।

मुस्तफा सन् २०१४ मा पक्राउ परेको १२ महिनापछि यसरले आफ्ना भाइलाई भेट्ने मौका पाएका थिए। तर त्यहाँ जे देखे त्यसले उनलाई स्तब्ध बनायो।

""उनलाई नदेखेको एक वर्ष भइसकेको थियो तर पनि उनी हामीलाई अभिवादन गर्न उठ्नसमेत सकेनन्।""

""उनी उठ्न खोज्दा लरबराएर थचक्क हुन्थे। हामीले सोध्दा उनले यातनाका कारण त्यस्तो भएको बताए।""

""उनको शरीरमा डामहरू थिए र आफूलाई करेन्ट लगाइएको उनले बताएका थिए।""

पक्राउ परेका अर्का व्यक्ति हुसेन अल-खइरकी दीदीले आफ्ना भाइलाई पनि कठोर यातना दिइएको बताइन्।

""आफ्नो खुट्टामा बाँधेर कुटपिट गरिएको उनले सुनाए। दबाव दिएर स्वीकार गर्न लगाइएको कुरालाई सुनुवाइमा मान्यता दिइन्छ भनेर उनका भाइले कहिल्यै कल्पना नगरेको,"" सन् २०१४ देखि थुनामा रहेका हुसेनकी दिदी जैनब अबू अल-खइरले भनिन्।

धनाढ्य साउदी परिवारका लागि सवारी चालकको काम गरिरहेका जोर्डनका हुसेन आफ्नो कारमा लागुऔषधसहित जोर्डन-साउदी सीमामा पक्राउ परेका थिए। त्यो लागुऔषध भाइको नभएको जैनब ठान्छिन्।

क्यानडास्थित आफ्नो घरबाट कुरा गर्दै उनले हुसेन पक्राउ परेयता परिवारले भेट्नका लागि गरेका प्रयास कसरी असफल भए भन्ने सुनाइन्। जैनबका अनुसार उनका छोरा अपाङ्ग छन् र उनी जेल परेपछि १४ वर्षकी छोरीलाई पनि जोर्डनमा ""विवाहका लागि बेचियो""।

गत नोभेम्बरमा साउदी अरबले लागुऔषध अभियोगमा मृत्युदण्ड दिन लगाएको अघोषित रोक अन्त्य गर्‍यो।

जसलाई संयुक्त राष्ट्रसङ्घको मानव अधिकार कार्यालयले ""अत्यन्त खेदजनक"" भनेको थियो। त्यसको १५ दिनभित्र यस्तो अभियोगमा १७ जना पुरुषहरूलाई मृत्युदण्ड दिइएको राष्ट्रसङ्घले जनाएको छ।

जैनबका अनुसार जेलमा हुसेन रहेको स्थानबाट लगिएका मानिसहरू फर्केर आएका छैनन्।

यसले हुसेन र जैनब दुवैलाई भयभित बनाएको छ।

""उसबारे बोल्दा जहिले पनि मेरो मुटुको धड्कन बढ्छ,"" उनले भनिन्।

""म दिन रात उसकै बारे मात्र सोच्छु। मैले सपना पनि खराब देख्ने गरेकी छु। बर्बर तरिकाले उसको टाउको काटिदिने हुन् कि भन्ने कुरा खेल्छ,"" उनले सुनाइन्।

""यो कति कठिन हुन्छ भन्ने तपाईँ कल्पना पनि गर्न सक्नुहुन्न। कहिलेकाहीँ म एक्लै बसेर रोइमात्र रहन्छु।""

अरू देशहरूले साउदी अरबलाई ""यसो गर्न छुट दिइरहेको""मा पनि उनलाई रिस उठेको छ।

गत मार्चमा ८१ जना मानिसहरूलाई सामूहिक मृत्युदण्ड दिएको चार दिनपछि यूकेका तत्कालीन ब्रिटिश प्रधानमन्त्री बोरिस जोनसनले मोहम्मद बिन सलमानसँग भेट गरेर रुसी आपूर्ति प्रतिस्थापनका लागि थप तेल दिन फकाएका थिए।

यूकेको प्रधानमन्त्री कार्यालय डाउनिङ स्ट्रिटले जोनसनले साउदी अरबमा मानव अधिकारको विषय पनि उठाएको बताएको थियो।

सत्तामा आएयता एमबीएसले सामाजिक र आर्थिक रूपान्तरणको काम गरेका छन्। उनले महिलालाई आफैँ गाडी चलाउन अनुमति दिएका छन्। तर सँगसँगै राजनीतिक दमन पनि बढिरहेको छ।

ह्युमन राइट्स वाचको पछिल्लो प्रतिवेदनले साउदी अरबको अवस्थालाई ""निन्दनीय"" भनेको छ। आफ्नो प्रतिष्ठामा देखिने यो दागलाई उसले खेलकुद र मनोरञ्जनको माध्यमबाट ""पखाल्ने"" प्रयास गरिरहेको छ।

त्यहाँको सरकारी निकाय साउदी मानव अधिकार आयोगलाई एक जना अधिकारीसँग कुरा गराइदिन बीबीसीले लेखेका तीन वटा इमेलको जवाफ प्राप्त भएको छैन।

लण्डनस्थित साउदी दूतावासले बीबीसीलाई दिएको एक वक्तव्यमा विश्वका अन्य धेरै देशहरूमा पनि मृत्युदण्डको सजाय हुने भनिएको छ। जसमा कस्तो खालको सजाय उपयुक्त हुन्छ भन्नेबारे देश अनुसार फरक फरक धारणा रहने उल्लेख गरिएको छ।

जसमा भनिएको छ, ""आफ्नो कानुन र प्रथा निर्धारण गर्ने उनीहरूको अधिकारको हामी सम्मान गर्छौँ। हामी आशा गर्छौँ अरूले पनि हाम्रो न्यायिक र विधायीकी छनौटको सार्वभौम अधिकारको सम्मान गर्नेछन्।""

तर उक्त प्रतिक्रियाले अन्तर्राष्ट्रिय मान्यता विपरीत युवराज एमबीएसको नेतृत्वकालमा तीव्र बढेको मृत्युदण्ड वा मृत्युदण्डको सजाय दिइने तरिकाबारेका प्रश्नको सम्बोधन गरेको छैन।

संयुक्त राष्ट्रसङ्घको मानव अधिकार कार्यालयले ""साउदी अरबमा मृत्युदण्ड दिइने सजायको प्रवृत्तिबारे निकै चिन्तित रहेको"" बीबीसीलाई बताएको छ।

""मृत्युदण्डको सजायमा भएको बढोत्तरी र त्यसको अनुमतिबारे हामी चिन्तित छौँ। त्यसमा पनि खासगरी बाल अभियुक्तविरुद्ध र लागु औषधसँग सम्बन्धितसहित अन्तर्राष्ट्रिय कानुन अनुसार 'अति गम्भीर खालका अपराध'को मापदण्ड पूरा नगरेका अभियोगमा,"" कार्यालयले उल्लेख गरेको छ।

जसका प्रियजन जेलमा छन् उनीहरूका लागि यो निकै छटपटीको समय हो। हुसेनकी दिदी पारिवारिक च्याट गर्ने समूहमा आउने सन्देशबारे चनाखो भइरहन्छिन्।

""यस्तो तनावको सामना गर्नका लागि यो जिन्दगी होइन,"" उनी भन्छिन्।"
"नेपालमा वैदेशिक रोजगारीमा जाने व्यक्तिहरूमा देखिएका आत्महत्या गर्ने प्रवृत्तिप्रति विज्ञहरूले चिन्ता व्यक्त गरेका छन्।

करिब डेढ दशकको अवधिमा वैदेशिक रोजगारीका क्रममा झन्डै साढे दश हजार जनाभन्दा बढी श्रमिकले ज्यान गुमाएको सरकारी प्रतिवेदनमा उल्लेख छ।

त्यसमध्ये करिब १२.७५ प्रतिशतको मृत्यु आत्महत्याका कारण भएको तथ्याङ्क छ।

सरकारी अधिकारीहरूले आफूहरूले गन्तव्य देशका सरकारहरूलाई श्रमिकको सुरक्षामा ध्यान दिन बारम्बार ध्यानाकर्षण गराइरहेको भए पनि अपेक्षा गरेअनुसार परिणाम प्राप्त नभइसकेको बताउँछन्।

तर श्रम र मानसिक स्वास्थ्य मामिलाका विज्ञहरूले श्रमिकहरूका मानसिक स्वास्थ्यसम्बन्धी चुनौतीहरू सम्बोधनका लागि थप कदमहरू चालिनुपर्नेमा जोड दिएका छन्।

तथ्याङ्क कस्तो छ?

नेपाल लेबर माइग्रेशन रिपोर्ट सन् २०२२ का अनुसार पछिल्लो १४ वर्षमा १०,६६६ श्रमिकले वैदेशिक रोजगारीका क्रममा ज्यान गुमाएका छन्। तीमध्ये १०,४०० भन्दा बढी पुरुष रहेको तथ्याङ्क छ।

श्रम मन्त्रालयले निकालेको उक्त प्रतिवेदनले खाडी देश तथा मलेशियामा श्रमिकहरूको मृत्यु हुनुको एउटा प्रमुख कारण आत्महत्यालाई मानेको छ।

उक्त प्रतिवेदनका अनुसार १४ वर्षको अवधिमा १,१८७ नेपाली श्रमिकहरूको मृत्युको कारण आत्महत्या रहेको छ।

एउटा अध्ययनलाई उद्धृत गर्दै प्रतिवेदनमा जनाइएअनुसार चिन्ता, निराशा, क्षयरोग, दुर्घटना र चोटपटक, टाउको दुख्नु अनि आत्महत्याको प्रयासलाई खाडी देशमा काम गर्ने पुरुषहरूको प्रमुख स्वास्थ्य जोखिमका रूपमा उल्लेख गरिएको थियो।

तथ्याङ्कले सन् २०१९-२० देखि सन् २०२१-२२ सम्म नेपाली श्रमिकहरूको आत्महत्याको आँकडा पनि प्रस्तुत गरेको छ जसमा तीन वर्षको अवधिमा सबैभन्दा धेरै ८० जना श्रमिकले मलेशियामा आत्महत्या गरेको पाइएको थियो।

त्यसपछि साउदी अरेबियामा ७८, कतारमा ५० र यूएईमा ५८ नेपाली कामदारले आत्महत्या गरेको उल्लेख गरिएको छ।

नेपाली कामदारमाझ लोकप्रिय अरू श्रम गन्तव्यहरू कुवेत, बहरेन, ओमान र दक्षिण कोरियामा पनि त्यस्ता घटनाहरू भएका जनाइएको छ।

श्रम मामिलासम्बन्धी विज्ञ के भन्छन्

श्रम मामिलासम्बन्धी एकजना विज्ञ गणेश गुरुङ वैदेशिक रोजगारीमा जाने श्रमिकहरूको बढ्दा आत्महत्या गर्ने प्रवृत्ति सम्बोधन गर्न सरकारले नगन्य प्रयास गरेको ठान्छन्।

उनले भने, “कामदारहरू विदेश जानुअघिको प्रणालीमा हाम्रो संरचनागत सुधार आवश्यक भइसकेको छ। जानुभन्दा अघि दिइने तालिम र अभिमुखीकरणमा हामीले मानसिक स्वास्थ्य समस्याका लक्षणहरू के के हुन् भन्ने कुरा सिकाउनुपर्छ। आफू र आफ्ना साथीभाइलाई लक्षण देखियो भने चिकित्सकहरूलाई भन्नुपर्छ भनेर समेत उनीहरूलाई जानकारी गराउनुपर्छ।”

गुरुङका अनुसार विभिन्न देशमा खटिने श्रम सहचारीलाई पनि यो विषयमा तालिम दिनु आवश्यक छ।

उनी भन्छन्, “हरेक देशका राजदूतावासमा श्रम सहचारीहरू छन् उनीहरूलाई पनि तालिम दिन सकियो र उनीहरूले पनि कामदारका यस्ता समस्या हल गर्ने उपाय उनीहरूलाई बताउन सके भने आत्महत्याको दर कम गर्न सकिन्छ।”

सरकारी अधिकारी के भन्छन्?

श्रम, रोजगार तथा सामाजिक सुरक्षा मन्त्रालयका प्रवक्ता डण्डुराज घिमिरे नेपाल सरकारले श्रम गन्तव्य देशहरूसँग नेपाली कामदारहरूका लागि सुरक्षित कार्यस्थल सुनिश्चित गर्न दबाव दिइरहेको बताउँछन्।

उनले भने, “सहज अवस्था हुँदा हुँदै वैदेशिक रोजगारीमा गएका व्यक्तिहरूले यहाँको भन्दै निक्कै सङ्घर्ष गर्नुपर्ने अवस्था खेप्दा डिप्रेशनमा गएको पाइन्छ। हामीले कतिपय अवस्थामा उपचारका लागि पनि कुरा उठाएका छौँ।”

नेपालसहितका देशहरूको दबावका कारण खाडी देशहरूले कामदारलाई रोजगारदाता परिवर्तन गर्न प्रतिबन्ध लगाउने कफाला प्रणाली अन्त्य गरेको र त्यो पनि महत्त्वपूर्ण सुधार भएको उनको भनाइ छ।

कतारसहित केही देशहरूले उन्मुलन गरेको घोषणा गरेको भएपनि त्यसको कार्यान्वयन फितलो रहेको काउन्सिल अन फरेन रिलेसन्स नामक एउटा अनुसन्धान संस्थाले प्रकाशित गरेको लेखमा उल्लेख गरिएको छ।

प्रवक्ता घिमिरेले थपे, “केही दिनअघि हामीले मलेशिया सरकारलाई प्रवेशाज्ञा नभएका तर निर्दोष मानिसहरूलाई तपाईँहरूले उपचारको सेवा समेत दिईरहनुभएको छैन। यस्तो व्यवहार एकदमै क्रूर हो भनेर हामीले भन्दा उहाँहरूले मानवीय व्यवहार गर्छौँ। उपचार हुन्छ भन्नुभएको छ।”

उनका अनुसार नेपाल सरकारले श्रमिकले बेहोरिरहेका यी चुनौतीबारे निरन्तर आवाज उठाएको छ।

उनी भन्छन्, “हामीले निरन्तर दबाव दिँदा पनि उल्लेख्य रूपमा सुधार भएको अवस्था होइन।”

मानसिक स्वास्थ्य विज्ञहरू के भन्छन्

त्रिभुवन विश्व विद्यालय शिक्षण अस्पतालका मानसिक स्वास्थ्य प्रमुख डा. सरोज ओझा वैदेशिक रोजगारीमा जाने व्यक्तिहरूमा चेतना अभिवृद्धि गर्नुपर्ने र उनीहरूलाई आत्महत्या रोकथामका लागि स्थापना गरिएका हटलाइनहरूमा पहुँच हुने कुरा सुनिश्चित गर्नुपर्ने बताउँछन्।

उनले भने, “एउटा सानो सन्देशले मात्रै पनि आत्महत्या नियन्त्रणमा मद्दत पुर्‍याउँछ। विदेशमा पनि कामदारहरूले व्यावसायिक मनोपरामर्श सेवामा पहुँच कायम गर्नसक्ने व्यवस्था गर्नुपर्छ।”

उनका अनुसार अहिले कतिपय निजी सेवा प्रदायकहरूले अनलाइनमार्फत्‌ त्यस्तो परामर्श लिनसक्ने व्यवस्था मिलाएका छन्।

तर उनको विचारमा सोझै कामदारहरूले सहयोग उपलब्ध गराउनसक्ने हटलाइनहरूमा सम्पर्क गर्नसक्ने व्यवस्था मिलाउनु जरुरी छ।

डा. ओझाले थपे, “मनोविज्ञान कमजोर हुने अवस्थालाई रोक्न सकिन्छ। यसलाई मानसिक रोग हो भन्ने हिसाबले हेर्नु हुँदैन। जनचेतनाको अभावले अहिले मानिसहरू आजीवन औषधि खानुपर्छ भन्ने ठान्छन्, तर त्यो सही होइन।”

उनले दमकल लगायत आपत्कालीन सेवाहरूमा सहजै सम्पर्क गर्न सकिएको जस्तै हटलाइनहरू आत्महत्या नियन्त्रणका लागि पनि स्थापना गरिनुपर्नेमा जोड दिए।

त्यसबाहेक कार्यस्थल मानसिक स्वास्थ्य मैत्री हुने कुरा सुनिश्चित गर्न पहल गरिनुपर्ने पनि विज्ञहरू बताउँछन्।"
"हाम्रो सम्पादकीय मूल्य मान्यतामा उल्लेख छ: ""हाम्रा सबै सामग्रीहरूमा हाम्रा दर्शकहरूले गर्ने विश्वासले हामीले के गरिरहेका छौँ भन्ने कुरालाई समेट्छ। हामी स्वतन्त्र, निष्पक्ष र इमान्दार छौँ। हामी सत्य र निष्पक्षताको उच्च मापदण्डहरू प्राप्त गर्न प्रतिबद्ध छौँ र पाठकहरूलाई भ्रमबाट जोगाउन हामी सधैँ प्रयास गर्दछौँ।""

""निष्पक्षताप्रति हाम्रो प्रतिबद्धता त्यो विश्वासको सम्बन्धको केन्द्रबिन्दु हो। हाम्रो सबै सामग्रीहरू हामी निष्पक्षताका साथ त्यसका प्रत्येक पक्षविपक्ष उजागर गर्ने गरी उत्पादन गछौँ। हामी उपलब्ध सबै तथ्यहरूलाई निष्पक्ष र खुला ह्रदयले समावेश गर्नेछौँ।""

हामीलाई थाहा छ इन्टरनेटमा विश्वसनीय पत्रकारिता पहिचान गर्नु गा‍र्हो कार्य हुन सक्छ। हामीलाई यो पनि थाहा छ कि पाठकहरू बीबीसीको पत्रकारिता कसरी हुन्छ भन्ने बारे बढी बुझ्न चाहन्छन्।

यी कारणहरूले गर्दा हाम्रो तपाइँले हाम्रो वेबसाइटमा कस्तो प्रकारको समाचारले पढिरहनु वा हेरिरहनु भएको छ, त्यसका लागि कहाँबाट कसले सूचना दियो, र कसरी त्यो समाचारको स्वरूप त्यस्तो बन्यो भन्ने बारे बताउन ठूलो प्रयास गरिरहेको छौँ। त्यसो गरेर हामी तपाईंलाई किन बीबीसीलाई विश्वसनीय मान्ने भन्ने निर्णय गर्न सहयोग गर्न सक्छौँ।

हामी विश्वासनीय पत्रकारिताका सूचकहरू मेसिनले पढ्नसक्ने पनि बनाउँदैछौँ , जसको गर्दा सर्च इन्जिन र सामाजिक सञ्जालहरूले विश्वसनीय स्रोतहरूको पहिचान गर्न मद्दत गर्छ।

लामो समयदेखि बीबीसीसँग आफ्ना सबै सामग्रीमा लागु हुने आफ्नै सम्पादकीय निर्देशिका छ जसले हाम्रा पत्रकारहरूबाट कुन स्तरको पत्रकारिता अपेक्षा गर्ने भन्ने बताउँछ। हाम्रो समाचाकक्षमा त्यो निर्देशिका कसरी प्रयोग हुन्छ भनेर थाहा पाउन सजिलो होस् भनेर त्यसका प्रासंगिक अंशहरू यहाँ दिइएका छन्।

हाम्रो मिसन: निष्पक्ष, गुणात्मक र विशिष्ट उत्पादन र सेवाहरूमार्फत सबै पाठकहरूलाई सूचना, शिक्षा र मनोरञ्जन प्रदान गरेर सार्वजनिक हितका लागि कार्य गर्नु बीबीसीको उद्देश्य हो। यसबारे पूर्ण विवरण बीबीसी चार्टर मा छ।

स्वामित्व, सहयोग र अनुदान: हामी हाम्रो सम्पादकीय अखण्डतालाई बिगार्ने सम्भावना भएका बाहिरी चासो र व्यवस्थाबाट स्वतन्त्र छौँ। हाम्रो निर्णयहरू बाह्य चासो, राजनैतिक वा व्यावसायिक दबाब, वा कसैको व्यक्तिगत चाहनाले प्रभावित हुँदैनन् भन्ने कुरामा हाम्रा पाठकहरू विश्वस्त हुन सक्नुहुन्छ। बीबीसीको खर्च यूके र अन्त कसरी चल्छ भनेर जान्न स्वतन्त्रताको बारेमा बीबीसी चार्टर मा पढ्नुहोस्।

अन्य लिङ्कहरू:

• बीबीसी चार्टर र फ्रेमवर्क सम्झौता
• बीबीसी विश्व सेवा सञ्चालन अनुमति

समावेशी नीति: बीबीसी चार्टर मा समावेशिताप्रति बीबीसीको प्रतिबद्धताको बारेमा जान्नुहोस्।

समावेशी कर्मचारी भर्ना प्रतिवेदन: बीबीसीको समानता सूचना प्रतिवेदन मा बीबीसीले कसरी विविधता बढाउन काम गरिरहेको छ भन्ने बारे जानकारी छ।

भूलसुधार: बीबीसी तथ्यप्रति प्रतिबद्ध छ। भूलसुधारसम्बन्धी नीतिहरू हाम्रो सम्पादकीय निर्देशिकाका निम्न खण्डहरूमा छन्।

हाम्रो सामग्रीहरू विश्वसनीय स्रोतबाट प्राप्त गरिएको, प्रमाणमा आधारित, राम्ररी परीक्षण गरिएको र स्पष्ट एवम् सटीक भाषामा प्रस्तुत गरिएको हुनुपर्छ। हामी इमानदार हुनुपर्छ र हामीलाई थाहा नभएको कुरामा खुला र अप्रमाणित अनुमानबाट टाढा हुनुपर्छ। दाबी, आरोप, तथ्य र प्रमाणित गर्न नसकिएका अन्य कुराहरूमा कसले भनेको हो नाम दिनुपर्छ।

हामी भूलसुधार गर्न तत्पर छौँ र गल्तीहरूबाट सिक्न इच्छुक रहने संस्कृतिलाई प्रोत्साहित गर्छौँ।

यदि कुनै सामग्री प्रकाशनपछि भूलसुधार गर्न सम्पादन गरिएमा सामग्रीको अन्तिममा पाठकहरूलाई परिवर्तनका बारेमा गरिएको जानकारी दिन मितिसहितको टिप्पणी राख्नेछौँ। सम्पादकीय अर्थ परिवर्तन नगर्ने मुद्राराक्षस सच्याउँदा भने त्यस्तो टिप्पणी राखिने छैन।

भन्ने हाम्रो अवधारणा छ र ती सामग्रीहरू सामान्यतया हटाइने छैन। कुनै सामग्री हटाउनै पर्ने असाधारण परिस्थितिहरूमा कानुनी कारण, व्यक्तिगत सुरक्षा जोखिम, वा भूलसुधार गरेर नहुने खालका सम्पादकीय मापदण्डहरूको गम्भीर उल्लङ्घन हुन सक्नेछ।

अन्य लिंकहरू:

तथ्य जाँच मानक: बीबीसीले कुनैपनि सूचना तथ्य छ कि छैन भनेर जाँच्ने नीति सम्पादकीय निर्देशिका मा उल्लेख छ।

अन्य लिंकहरू:

गुनासो प्रक्रिया: बीबीसी गुनासो प्रक्रिया बीबीसी कम्प्लेन्ट्स फ्रेमवर्क मा उल्लेख छ।

नेतृत्व: बीबीसीको समाचार विभाग चलाउने वरिष्ठ कार्यकारी टोलीलाई भेट्नुहोस्: बीबीसी न्यूज बोर्ड । बीबीसी न्यूज नेपालीमा कार्यरत पत्रकार र कर्मचारी यो सामग्रीको अन्तिममा हेर्न सकिन्छ।

पत्रकार विज्ञता

रिपोर्टिंगमा आधारित बीबीसी समाचारहरूमा पत्रकारको नाम हुन्छ र धेरैजसो अवस्थामा विषयमा विज्ञता भएका पत्रकारहरूले लेखेका लेखहरूमा पनि नाम हुन्छ।

समाचार संस्था, बीबीसी समाचार सङ्कलन वा बीबीसी रेडिओ वा टीभी जस्ता विभिन्न स्रोतमा आधारित सामान्य समाचारहरू वा धेरै पत्रकारले काम गरेका समाचारमा पत्रकारको नाम हुँदैन।

बीबीसी न्यूजले तथ्यगतर समाचार र र विचारलाई छुट्याउँछ। हामी छ प्रकारका सामग्रीहरू प्रकाशन गर्छौँ:

समाचार - पत्रकारले खोजेका र पुष्टि गरेका वा विषयमा दख्खल राख्ने स्रोतले भनेर र पुष्टि गरेका तथ्यमा आधारित पत्रकारिता
विश्लेषण - बीबीसीका पत्रकार वा बाहिरका विज्ञ लेखकको विज्ञता रहेको विषयमा पाठकलाई जटिल वर्तमान अवस्था, विषय र प्रवृत्ति बुझ्न मद्दत गर्ने सामग्रीहरू
श्रोतालाई प्रश्न - प्रत्यक्ष रूपमा दर्शकहरूको प्रतिक्रियाका आधारमा सिर्जना गरिएको सामग्री
एक्सप्लेनर - कुनै पनि समाचार वा विषय वा घटनाको विषयमा कारण वा प्रसंगको स्पष्ट र तथ्यगत विवरण प्रदान गर्ने सामग्री
विचार - बीबीसी समाचारहरूमा निष्पक्ष रहन्छ र विचारहरू प्रस्तुत गर्दैन तर हामी कहिलेकाँही बाहिरी विज्ञहरूले लेखेका विचार, सोचको वकालत, र तथ्य एवम् तथ्याङ्कको लेखकको निष्कर्ष प्रकाशन गर्छौँ
समीक्षा - कुनै घटना वा कला वा कृतिमा लेखकको आलोचनात्मक विचार सहितको सामग्री

उद्धरण र सन्दर्भहरू

हाम्रो सामग्रीहरू विश्वसनीय स्रोतबाट प्राप्त गरिएको, प्रमाणमा आधारित, राम्ररी परीक्षण गरिएको र स्पष्ट एवम् सटीक भाषामा प्रस्तुत गरिएको हुनुपर्छ। हामी इमानदार हुनुपर्छ र हामीलाई थाहा नभएको कुरामा खुला र अप्रमाणित अनुमानबाट टाढा हुनुपर्छ।

बीबीसीले एकल स्रोतमा निर्भर सामग्रीमा उक्त स्रोतको नाम दिनेछौँ। पाठकहरूलाई हामीले प्रयोग गरेका स्रोतहरूलाई आफैं जाँच्न सहयोग गर्न हामी सामान्य रूपमा आधिकारिक प्रतिवेदनहरू, तथ्याङ्कहरू र सूचनाका अन्य स्रोतहरूसँग सम्भव भएसम्म लिङ्क गर्छौँ।"
"ब्रिटेनमा सुरु भएको प्रसारणमा तत्कालीन विद्यार्थी पुरन अग्रवाल नेपाली सेवाको पहिलो प्रस्तोता थिए।

रेडिओमा शनिवार र आइतवार बाहेक हप्ताको पाँच दिन बिहान १५ मिनेट र बेलुकी ३० मिनेट नेपालका झण्डै ३५० वटा एफएमका फ्रिक्वेन्सीहरुमा प्रसारण हुँदै आएको छ।

सुरुका वर्षहरूमा नेपाली सेवा लण्डनमा पढ्न या तालिम लिन गएका नेपालीहरूबाट सञ्चालन हुने गर्दथ्यो।

त्यतिबेला साप्ताहिक समाचार तथा घटना समीक्षाको रूपमा प्रसारित नेपाली कार्यक्रमको मुख्य श्रोता हङ्‌कङमा कार्यरत ब्रिटिश गोर्खा सैनिकहरू हुन्थे।

सन् १९६९ मै त्यतिबेला रेडियो नेपालमा कार्यरत तथा चलचित्र निर्माण अध्ययन गर्न लण्डन पुगेका यादव खरेल पनि संलग्न भए।

तर खरेलले अध्ययन पुरा भएपछि काठमाण्डू फर्किने निर्णय लिए। नेपाली सेवा प्रशारणको जिम्मा सन् १९७१ मा मणि राणाले लिए।

नेपाली सेवाको सम्पादकीय तथा व्यवस्थापकीय नेतृत्व खगेन्द्र नेपाली र रवीन्द्र मिश्रले लिइसकेका छन्। बीबीसी न्यूज नेपालीको महत्त्वपूर्ण मितिहरू यहाँ हेर्नुहोस्।

बीबीसी न्यूज नेपाली परिवार

सम्पादक: जीतेन्द्र राउत
वरिष्ठ पत्रकार: रमा पराजुली (योजना), केशव कोइराला (मल्टिमिडिया)
पत्रकार: शरद केसी, सञ्जय ढकाल, फणीन्द्र दाहाल, गनी अन्सारी, विनिता दाहाल, प्रदीप बस्याल, संजीव गिरी, विष्णु पोखरेल, अशोक दाहाल र स्वेच्छा राउत
भिडियो पत्रकार: श्रृजना श्रेष्ठ, कमल परियार र विजय गजमेर
कार्यालय व्यवस्थापक: श्रद्धा सापकोटा
बिजिनेस डिभेलपमेन्ट : ओजस्वी ढुंगेल
प्राविधिक: प्रकाश घिमिरे
कार्यालय सहयोगी: दिपक लुई‌टेल
महिला मामिला समाचारदाता: मतिना त्वानाबासु
खेलकुद समाचारदाता: निरञ्जन राजवंशी
समाचारदाता: उमाकान्त खनाल (झापा), सीता निरौला (ताप्लेजुङ), विक्रम निरौला (विराटनगर), बृजकुमार यादव (जनकपुर), ईश्वर जोशी (नारायणगढ), नारायण कार्की (पोखरा), माधव नेपाल (बुटवल), कृष्णमाया उपाध्याय (जुम्ला), माधुरी महतो (वीरगंज), शक्तिमाया तामाङ् (नुवाकोट), मञ्जु कल्याल (दार्चुला), विमला चौधरी (नेपालगञ्ज) र प्रकाश पन्त (सुर्खेत)"
"मानिसहरूले हरेक पटक नयाँ वर्षमा गर्ने सङ्कल्पहरूमा सबैभन्दा दोहोरिरहनेमा चाहीँ आफ्नो तौल घटाउने देखि शरीर सुगठित बनाउने समेत पर्छ।

त्यसका लागि हामीले कम खानुका साथै व्यायामको मात्रा बढाउने गर्छौँ।

खानाबाट प्राप्त हुने शक्ति क्यालोरीमा मापन गरिन्छ र हामी मध्ये धेरैलाई कति क्यालोरी खाना खाइयो भन्ने कुरा ख्याल गरेर त्यसै अनुसार खाना कटौती गर्दा तौल घटाउने लक्ष्य पुरा हुन्छ भन्ने लाग्छ।

पछिल्लो समय केही विज्ञहरूले क्यालोरी मापन गरेर खाना खाने चलन एक पुरानो विधि मात्रै नभएर यो खतरनाक समेत रहेको बताएका छन्।

क्यालोरी के हो र यो शब्दको उत्पत्ति कसरी भयो?

क्यालोरी भनेको हामीले खाएको खानेकुराले दिने शक्ति मापन गर्ने एउटा एकाइ हो जसले खाद्यवस्तुको पोषणबारे जानकारी दिन्छ।

यो ल्याटिन शब्द क्यालरबाट आएको हो जसको अर्थ ताप हो र यसको प्रयोग एक शताब्दी भन्दा लामो समय देखि हुँदै आएको छ।

“निकोलस क्लीमेन्टले समुद्री सतहमा एक लिटर पानीलाई एक डिग्री सेल्सियससम्म पुर्‍याउनका लागि आवश्यक पर्ने तापको मात्रालाई क्यालोरीका रूपमा परिभाषित गरेका छन्,” युनिभर्सिटी अफ केम्ब्रीजमा मोलिक्यूलर न्युरोएन्डोक्रीनोलजी विषयका प्राध्यापक डाक्टर जाइल्स इयोले भने।

१९औ शताब्दीको सुरुवातमा तापबाट चल्ने इन्जिनबारे आफ्नो भनाइ राख्ने क्रममा पहिलो पटक फ्रान्सेली वैज्ञानिक क्लीमेन्टले यो शब्द प्रयोग गरेका थिए।

तसर्थ आजको शब्दकोशमा एक किलोग्राम पानीको तापक्रम एक डिग्री सेल्सियसले बढाउनको लागि आवश्यक ताप एक क्यालोरी बराबर रहेको भनिएको छ। र एक हजार साना क्यालोरी बराबर किलोक्यालोरी हुन्छ।

यो पत्ता लाग्नाले विश्वभर के कस्ता प्रभाव देखा परेका छन्?

“हामी अचानक यस्तो संसारबाट गयौ जहाँ एक निश्चित व्यक्तिको आहार सीधा उनीहरूको जात, बस्ने स्थानको वातावरण, सामाजिक वर्ग र लिङ्गसँग सम्बन्धित छ भन्ने विश्वास गरिन्छ र कुनै पनि दुई आहारहरू तुलना गर्न सकिँदैन। तर अचानक ती तुलना गर्न सकिने भए,” इन्डियाना युनिभर्सिटी, ब्लुमिङ्टनमा इतिहास र इन्टरन्याशनल स्टडीज विषयका प्राध्यापक नीक कुलाथरले भने।

खानेकुराहरू बारे हाम्रो अनुमानमा पनि व्यापक परिवर्तन भयो।

सी फुड अर्थात् समुद्रबाट निकालिने खाद्य सामाग्रीमा प्रोटिन, कार्बोहाइड्रेट, माइक्रोन्युट्रीएन्टस, फ्याट लगायत कुराहरूको सम्मिश्रण हुन्छ भन्ने ठान्न थालियो।

“शरीरलाई इन्जिन अनि खानालाई इन्धनका रूपमा हेर्ने परिपाटीले मानिसहरूको खाद्य सामग्रीलाई हेर्ने दृष्टिकोणमा परिवर्तन आयो,” कुलाथरले भने।

२०औ शताब्दी क्यालोरीले सार्वजनिक नीतिहरूमा समेत प्रभाव पार्न थाल्यो।

सन् १९२० देखि १९३०को दशमा जापानको नौसेनाले आफ्ना कर्मचारीले खाने खानाबारे मापदण्ड तोक्यो। उनीहरूको आहार युरोपेली देशहरूकै स्तरमा पुर्‍याउने योजना बनाइएको थियो।

नौसैनिकको खानामा गहुँ र मासु त्यसमा पनि सुँगुर र कुखुराको मासु थप गरेर जापानीहरू समक्ष प्रचार नै गरिएको थियो।

हामी मध्ये धेरैले मन पराउने जापानी खाना त्यो परिवर्तित खाना खाने तरिकामा आधारित भएर तयार गरिएको समेत बताइने गरिन्छ।

दशकौँ देखि खडेरीबाट पीडित देशहरूलाई कति खाद्य सहायताको आवश्यकता छ भन्ने निर्क्योल गर्नका लागि अमेरिकाले क्यालोरी मापन गर्ने गरेको छ।

प्रथम विश्व युद्ध पछि गठन भएको लिग अफ नेसन्सले पोषणबारे अध्ययन समेत गरेको थियो।

उसले सन् १९३५मा एक वयस्कलाई दिनमा २,५०० क्यालोरी आहारको आवश्यकता पर्ने मापदण्ड तोक्यो।

तस्बिर स्रोत,

केही विज्ञहरूले क्यालोरी गन्ने विधि पुरानो भइसकेको बताएका छन्। त्यसको कारण के हो त?

फरक खाद्य सामाग्रीको समान खाद्य शक्ति भए पनि ती खानाले समान स्वास्थ्य वा पोषण लाभ भने दिन सक्दैनन्।

उदाहरणका लागि एक गिलास दूधमा १८४ क्यालोरी हुन्छ भने उत्रै आकारको एक गिलास शुद्ध बियरमा त्यो भन्दा कम १३७ क्यालोरी।

“हामीले क्यालोरी खाँदैनौ। हामीले खाना खान्छौँ र त्यसपछि हाम्रो शरीरले त्यसबाट क्यालोरी निकाल्छ। गाजर, दोनट वा स्टेक तपाइले के खानु भयो भन्ने कुरामा आधारित रहेर क्यालोरी निकाल्नका लागि फरक फरक तापमानमा शरीरले काम गर्नुपर्ने हुन्छ,” जीनेटीसीस्ट जाल्स यो भन्छन्।

सुपर मार्केटमा उपलब्ध खाद्य सामाग्रीमा कति परिमाणमा कति क्यालोरी हुन्छ भन्ने कुरा उल्लेख गरिएको हुन्छ तर हाम्रो शरीरले कति पचाउन सक्छ भन्ने कुरा भने त्यहाँ उल्लेख हुँदैन।

“हामीले सेवन गर्ने प्रत्येक १०० क्यालरी प्रोटिनमध्ये हाम्रो शरीरले केवल ७० क्यालरी सोस्छ। अनि ३० प्रतिशत प्रोटिन क्यालरी चाहिँ प्रोटिन ग्रहणसम्म पुग्छ र त्यसबाट हामी क्यालरी लिन सक्छौँ,” उनले थपे।

“अर्को तर्फ फ्याटमा भने निकै धेरै क्यालोरी हुन्छ र यो खाद्य शक्तिको राम्रो भण्डार हो। हामीले खाने १०० क्यालोरी फ्याट मध्ये शरीरले लगभग ९८ देखि १०० क्यालोरी नै प्राप्त गर्छ,” योले भने।

यसको अर्थ तपाइले १०० क्यालोरी चिप्स खानु भयो भने १०० क्यालोरी गाजरको तुलनामा निकै धेरै क्यालोरी प्राप्त गर्नुहुन्छ।

योका अनुसार आफूले के खाइरहेको छु भन्ने कुराको ख्याल नगरे क्यालोरी मात्रै गन्नुको कुनै अर्थ हुँदैन। यसबारे जटिलता यहीँ समाप्त हुँदैन।

कुनै निश्चित खानाबाट हामीले कति क्यालोरी प्राप्त गर्छौँ भन्ने कुरा मानिस अनुसार फरक फरक हुन्छ।

उमेर, निद्राको अवधि, गट जीवाणु र हर्मोन अनि हामीले कसरी खाना चपाउँछौँ भन्ने कुराले यसमा फरक पार्छ।

अत्यधिक प्रशोधन गरी बनाइएको खानेकुराहरूमा प्रोटिन र फाइबरलाई बेवास्ता गरिएको हुन्छ भने फ्याट, चीनी अनि नुन थपिएको हुन्छ। यसले उक्त खानेकुरामा क्यालोरी त प्रशस्त हुन्छ तर पोषणको हिसाबले भने कमजोर बन्न जान्छ।

“क्यालोरीले तपाइलाई सङ्ख्या दिन्छ। तर यो पोषण तत्त्वबारे भने बेखबर हुन्छ। यसले तपाइलाई कति फ्याट, चिनी, कार्बोहाइड्रेट, फाइबर वा भिटामिन बताउँदैन। क्यालोरीसँग मेरो समस्या यही हो। यो अस्पष्ट उपकरण हो,” क्यालोरी गणनाले हामीलाई अस्वास्थ्यकर छनौट गर्न प्रोत्साहित गर्न सक्ने तर्क गर्दै योले भने।

डरलाग्दो लगाव

“क्यालोरी प्रतिको लगावले मानिसलाई खत्तम पार्न सक्छ,” न्यूयोर्कस्थित कोर्नेल विश्वविद्यालयमा हिस्ट्री एन्ड कल्चर अफ अमेरिकन फुट एन्ड हेल्थ विषयकी विशेषज्ञ एड्रीएन रोज बिटारले चेतावनी दिइन्।

उनका अनुसार क्यालोरी प्रतिको लगाव अनि क्यालरी कम गर्न लागिपर्नुले कैयौँ समस्या उत्पन्न गराउन सक्छ।

“रक्सी पिउने व्यक्तिले मदिरा सेवन गर्न छोडे जस्तो तपाइले खाना खान छोड्न सक्नुहुन्न। आनरेक्सिया, बुलिमिया र अर्थोरेक्सीयाजस्ता समस्या क्यालोरी गन्ने बानीबाट सुरु हुनसक्छ,” उनले भनिन्।

उनका अनुसार खाना बार्ने केही योजनामा अत्यन्तै कम क्यालोरी लिन मानिसहरूलाई सुझाव दिइएको हुन्छ।

विकल्प के हुनसक्छ त?

खाद्य उद्योग बाहेक अन्यमा शक्ति वा ऊर्जाको गणना जुल्जमा गरिन्छ। केही खाद्य सामग्री उत्पादकले पोषणबारे जानकारी किलोजुल्जमा दिन थालेका छन्।

तर क्यालोरी आम मानिसको दिमागमा यसरी गढेको छ की यो के हो थाहा नहुनेले समेत धेरै क्यालोरी खपत गर्नु स्वास्थ्यका लागि हानिकारक छ भन्ने कुरा थाहा पाएका हुन्छन्।

ब्रिटिश न्युट्रिसन फाउन्डेसनकी ब्रिडगेट बेनेलमजस्ता केही विज्ञहरू भने क्यालोरीलाई बेवास्ता गर्न नहुने बताउँछन्।

""मोटोपना सम्भवतः हामीले अहिले सामना गरिरहेको सबैभन्दा ठूलो जनस्वास्थ्य समस्या हो। र त्यसैले मानिसहरूको अधिक तौल र मोटोपनको कारण के हो भनेर बुझ्न महत्त्वपूर्ण छ,"" बेनेलम भन्छिन्। तौल घटाउन चाहने व्यक्तिहरूका लागि क्यालोरी गणना गर्नु तौल घटाउने आहार योजना बनाउनका लागि धेरै उपयोगी हुनसक्ने उनी बताउँछिन्।"
"सर्वोच्च अदालतले गोर्खा भर्तीसम्बन्धी त्रिपक्षीय सन्धि पुनरवलोकन गर्न नेपाल सरकारलाई निर्देशनात्मक आदेश दिएपछि भूतपूर्व गोर्खाहरू उक्त सम्झौता संशोधन हुनेमा “आशावादी” देखिएका छन्।

यद्यपि उनीहरू “त्यसबारे सरकारले आवश्यक पहल गर्नेमा विश्वस्त हुन नसकेको” बताउँछन्।

गोर्खा भर्तीसम्बन्धी मामिलाका जानकार समेत रहेका एकजना पूर्व महान्यायाधिवक्ताले चाहिँ सर्वोच्चको आदेशसँगै “उक्त त्रिपक्षीय सन्धि पुनरवलोकन नभए त्यसको औचित्य समाप्त भएको जस्तो” देखिने बताएका छन्।

नेपाल, भारत र ब्रिटेनबीच सन् १९४७ मा भारत ब्रिटिश उपनिवेशबाट स्वतन्त्र भएपछि गोर्खा भर्तीसम्बन्धी त्रिपक्षीय सन्धि गरेका थिए।

हालसम्म सोही सन्धिका आधारमा नेपाली नागरिकहरू भारतीय र ब्रिटिश सेनामा भर्ना हुँदै आएका छन्।

उक्त सन्धिका आधारमा नै ब्रिटेनले आफ्नो सुरक्षा फौजमा भर्ना गर्ने नेपाली नागरिकहरूलाई सिङ्गापुरमा पनि पठाउने गरेको छ भने ब्रुनाईमा पनि सुरक्षाका लागि खटाउने गर्छ।

सर्वोच्चले के भन्यो?

सर्वोच्च अदालतका न्यायाधीश आनन्दमोहन भट्टराई र सुष्मालता माथेमाको इजलासले गत मङ्गलवार गोर्खा भर्तीसम्बन्धी २०७४ जेठ २६ गते दायर भएको एउटा रिट निवेदन खारेज गरेको थियो।

परमादेश माग गरिएको उक्त रिट निवेदन खारेज गर्ने क्रममा सर्वोच्च अदालतले सरकारका नाममा निर्देशनात्मक आदेश दिएको हो।

उसले “विपक्षीलाई उक्त त्रिपक्षीय सन्धि पुनरवलोकन गर्न” आदेश दिएको जनाइएको छ।

ब्रिटिश गोरखा भूतपूर्व सङ्गठन (बिगेसो) का अध्यक्ष पदमसुन्दर लिम्बूले रिट निवेदन दिएका थिए।

बिगेसोका कानुनी सल्लाहकार तथा उक्त मुद्दामा बहस गरेका अधिवक्ता फणीन्द्र कार्कीले “पूर्ण पाठ आउन बाँकी रहेको र त्यस दिन (मङ्गलवार) कार्यालय समय सकिएको अवस्था भएकाले लिखित रूपमा आदेशको संक्षिप्त विवरण” जारी नभएको बताए।

भूतपूर्व गोर्खा के भन्छन्?

तस्बिर स्रोत, COURTESY: EVEREST GAUTAM

सर्वोच्च अदालतको निर्णयले “विभेदपूर्ण त्रिपक्षीय सन्धि खारेजीको बाटो खुलेको” निवेदकसमेत रहेका बिगेसोका अध्यक्ष पदमसुन्दर लिम्बूले बताए।

उनले भने, “उक्त सन्धिले सिर्जना गरेका गलत विभेद र असमानताको अन्त्य हुनुपर्छ भन्ने हाम्रो मागलाई सर्वोच्चले सम्बोधन गरेको छ। अब त्यसलाई कार्यान्वयन गर्ने काम सरकारको हो।”

“हामीलाई त्यसलाई सरकारले कार्यान्वयन गर्छ भन्ने आशा छ र न्यायालयको आदेशलाई कार्यान्वयन नगरी पनि हुँदैन।“

लिम्बूले दायर गरेको रिट निवेदनमा पनि “… नेपालसमेत पक्ष भई गोर्खा सैनिक भर्तीबारे भएको असमान त्रिपक्षीय सन्धि नेपाल, भारत र बेलायत तीनै राष्ट्र पक्ष रहेको अन्तर्राष्ट्रिय मानवअधिकारसम्बन्धी विभिन्न महासन्धिहरू तथा दस्तावेजहरू विपरीत रहेको हुँदा सो सन्धि खारेज गरी कानुनको पालन गराइ हरेक नेपाली नागरिकले मर्यादित एवं सम्मानपूर्वक बाँच्न पाउनु र कानुनी शासन कायम गराउनु रहेकोले धारा १३३ (२) बमोजिम सार्वजनिक सरोकारको रूपमा हामी यो रिट निवेदन लिई आएका छौँ” भन्ने उल्लेख गरिएको छ।

त्रिपक्षीय सन्धि खारेजीको माग गर्नेमध्येकै एकजना भूतपूर्व भारतीय सैनिक भीमबहादुर रानाले पनि अदातलको आदेशपछि आफू पुनरवलोकन हुनेमा आशावादी रहेको बताए।

उनले भने, “अदालतको आदेशपछि त्यो कार्यान्वयन हुनै पर्ने हो। भएन भने हामी एक जुट भएर बाध्य पार्छौँ। आदेश नमाने सरकारलाई दबाब दिन्छौँ।“

गोर्खा भूतपूर्व सैनिक सङ्घ (गेसो) का उपाध्यक्ष जीतबहादुर राईले पुनरवलोकनको माग पहिलेदेखिकै रहेको बताए।

उनले भने, “नेपाल, ब्रिटेन र भूतपूर्व गोर्खासम्मिलित वार्ता अहिले पनि ब्रिटेनमा जारी छ। फेब्रुअरीमै अर्को तेस्रो चरणको वार्ता हुँदैछ। उक्त वार्तामा पनि पुनरवलोकनको कुरा छ।”

“अदालतको आदेशले त्यसमा प्रभाव पार्ला वा नपार्ला त्यो त भन्न सकिन्न तर अब सरकारले यसलाई अघि बढाउँछ भन्ने आशा पलाएको छ।”

“नेपाल सरकारले यो मुद्दालाई अघि बढाएको भए त समस्या पहिले नै समाधान भइसक्थ्यो तर पछिल्ला सरकारहरूले यसलाई चासोका साथ हेरेकाले हामी केही आशावादी चाहिँ छौँ।”

‘अब ब्रिटेनको कोर्टमा बल’

गोर्खा भर्तीसम्बन्धी मामिलामा चासो राख्ने तथा अन्तर्राष्ट्रिय कानुनका जानकार समेत रहेका पूर्व महान्यायाधिवक्ता युवराज सङ्ग्रौलाले सर्वोच्चको यो आदेशपछि त्रिपक्षीय सन्धिको “औचित्यमाथि प्रश्न” उठेको बताए।

उनले भने, “तीनवटा संसदीय समितिको प्रतिवेदनमा कूटनीतिक माध्यमबाट पुनरवलोकन गर्नु भनिएको छ। सर्वोच्चको आदेश नौलो होइन। यो स्वाभाविक हो।“

“पहिले संसद्‌ले भन्यो। अहिले अदालतले पनि भन्यो। यसमा सरकारले पनि पुनरवलोकन गर्नुपर्छ भनेर औपचारिक तथा अनौपचारिक माध्यमबाट ब्रिटेनलाई भनिरहेकै बुझिएको छ।”

त्यसको अर्थ कूटनीतिक रूपमा “अब नेपाललाई त्यो सम्झौता स्वीकार्य छैन” भनिएको उनको बुझाइ छ।

सङ्ग्रौलाले भने, “अब यसमा ब्रिटेनले सहमति जनाउँछ र पुनरवलोकन गर्छ अनि विभेद हट्छ भने नयाँ द्विपक्षीय सन्धि भएर कार्यान्वयन हुनसक्छ। तर हामीसँग छलफल नगर्ने भए यो सन्धिको अर्थ छैन भन्ने हो।”

“पुनरवलोकन नभए नेपाल सरकारले डरले नगर्ला तर अलिकति राम्रो सरकार आउँदा ब्रिटिश क्याम्प बन्द गर भन्न सक्छ।“

उनले नेपालले आफ्ना नागरिकलाई विदेशी सेनामा पठाउने हो भने अब ब्रिटेन र भारतसँग छुट्टाछुट्टै सन्धि गर्नुपर्ने आवश्यकता औल्याए।

सन्धिमा रहेका मुख्य कुरा:

भारतीय र ब्रिटिश सेनामा नेपाली नागरिकहरूको नियुक्ति निरन्तर रहने
ब्रिटेन सरकारले आवश्यकताअनुसार आठ बटालियनसम्मका लागि गोर्खा भर्ती गर्न सक्ने
तत्कालीन ब्रिटिश फौजमा रहेका १० बटालियनमध्ये दोस्रो, छैठौँ, सातौँ र दशौँ राइफल्सका सैनिकहरू ब्रिटिश सेनामा सामेल गरिने र उनीहरूलाई समुद्रपार तेस्रो मुलुक लान पाइने
त्यसबाहेक अन्य बटालियनहरू भारतीय सेनामा सामेल हुने
दुवै देशका सेनामा सामेल गोर्खाहरूलाई सेवा सुविधामा विभेद नगरिने
भारतले गोरखपुर र घुममा रहेको भर्ती केन्द्र ब्रिटेनले पनि नेपालमा स्थायी प्रबन्ध नहुन्जेल चलाउन दिने
भारत सरकारले गोर्खाका लागि आवश्यक ट्रान्जिट सुविधा उपलब्ध गराउने
भारतले भारतीय रुपैयाँमा ब्रिटिश सेनाका गोर्खा वा अवकाशप्राप्त गोर्खाको रकम प्रदान गर्ने र त्यसको क्षतिपूर्ति ब्रिटेनले गरिदिने

नेपालले गोर्खा भर्तीसम्बन्धी त्रिपक्षीय सन्धि पुनरवलोकनका लागि ब्रिटेनलाई तीन वर्षअघि औपचारिक रूपमै प्रस्ताव गरेको थियो।

तर त्यसबारे हालसम्म के कस्तो प्रगति भयो भन्नेबारे दुवै देशहरूले सार्वजनिक वा औपचारिक रूपमा केही बताएका छैनन्।

यद्यपि “आफूहरूलाई विभेद गरिएको” भन्दै त्यसविरुद्ध भूतपूर्व गोर्खा सैनिकहरू लन्डनमा अनसन बसेपछि भएको सम्झौता अनुसार अहिले नेपाल, ब्रिटेन र भूतपूर्व गोर्खा सम्मिलित वार्ता टोलीले वार्ताहरू जारी राखेका छन्।

हालसम्म दुई चरणका वार्ता भइसकेको र यसै महिना अर्को चरणको वार्ता हुने अधिकारीहरूको भनाइ छ।

ती वार्ताहरूमा पनि सन्धि पुनरवलोकनको कुरा उठाइएको वार्ता टोलीका एकजना नेपाली सदस्यले बीबीसीलाई केही साताअघि बताएका थिए।

यसअघि पटक पटक गोर्खा भर्तीसम्बन्धी सम्झौता पुनरवलकोनबारे चर्चा हुँदै आएको छ।

चार वर्षअघि तत्कालीन प्रधानमन्त्री केपी शर्मा ओलीको ब्रिटेन भ्रमणका बेलामा उनले समकक्षी टरिजा मेसँग त्यसबारे कुरा गरेको त्यस बेलाका परराष्ट्रमन्त्री प्रदीपकुमार ज्ञवालीले बताएका थिए।

त्यसपछि ज्ञवालीले नेपालको सङ्घीय संसद्‌मै उक्त सन्धिको पुनरवलोकन हुनुपर्ने धारणा राखेका थिए।

सङ्घीय संसद्का विभिन्न समितिहरूले पनि पटक-पटक प्रधानमन्त्री तथा मन्त्रिपरिषद्को कार्यालय र परराष्ट्र मन्त्रालयलाई उक्त सन्धि पुनरवलोकन गर्न निर्देशन दिइसकेका छन्।

त्रिपक्षीय सन्धि

सुगौली सन्धिपछि नै नेपालीहरूलाई ब्रिटिश सेनामा भर्ती गर्न थालिएको थियो।

तर भारत ब्रिटिश उपनिवेशबाट मुक्त भएपछि गोर्खा भर्तीसम्बन्धी नयाँ सन्धि गरियो।

सन् १९४७ नोभेम्बर ९ मा नेपाल-भारत र ब्रिटेनबीच गोर्खा भर्तीबारे भएको सन्धिलाई त्रिपक्षीय सन्धि भन्ने गरिएको छ।

हालसम्म ब्रिटिश र भारतीय सेनामा सोही सन्धिअन्तर्गत नेपाली नागरिकहरू भर्ती हुने गरेका छन्।

दुवै देशले आफ्ना सेनामा गोर्खाहरूको छुट्टै सैन्य एकाइ बनाउने गरेका छन्।

ब्रिटेनको गोर्खा ब्रिगेड्समा हाल तीन हजारभन्दा बढी नेपाली नागरिक कार्यरत रहेको बताइन्छ।

भारतीय सेनाको गोर्खा राइफल्समा ४० हजारभन्दा बढी नेपाली नागरिक काम गरिरहेको विवरण पाइन्छ।

तर गोर्खाहरूको पक्षमा आवाज उठाउँदै आएका भूतपूर्व गोर्खाहरूले भने उक्त सन्धिलाई असमान सन्धिका रूपमा व्याख्या गर्ने गरेका छन्।

सन्धिमा तोकिएका केही सर्त

गोर्खा भूतपूर्व सैनिक सङ्घ गेसोले गराएको उक्त सन्धिको नेपाली अनुवादअनुसार त्यसमा भारत र ब्रिटेनको सेनामा नेपालीहरूको भर्ती कसरी गरिनेछ भन्ने प्रावधानहरू राखिएका छन्।

उक्त सन्धिमा गोर्खा सैनिकको रोजगारीका सर्त र अवस्थाहरू पनि तोकिएका छन्।

उक्त सन्धिमा स्पष्ट रूपमा नेपाली नागरिकलाई भारत र ब्रिटेनको सेनामा भर्ती गरिए पनि उनीहरूलाई भाडाको सैनिकका रूपमा व्यवहार नगरिने उल्लेख गरिएको छ।

सन्धिमा नेपालका तत्कालीन प्रधानमन्त्री तथा सुप्रिम कमान्डर इन चीफ पद्मशमशेर जबराले भारत र ब्रिटेनमा गोर्खा भर्तीलाई कायम राख्न दिने आधारका रूपमा 'उनीहरूलाई भाडाका सैनिकका रूपमा नहेरिने हो भने' भन्ने सर्त राखेको उल्लेख छ।"
"तपाईंले बीबीसीका सेवाहरूको प्रयोग गर्नुहुंदा तपाईं र तपाईंको परिवारको नीजि जानकारीहरूको सुरक्षा गर्न बीबीसी प्रतिबद्ध छ।

तपाईंलाई बीबीसीको पूर्ण सेवा उपलब्ध गराउनका लागि कहिलेकाहीं हामीलाई तपाईंको बारे जानकारीहरू जुटाउन आवश्यक हुन्छ।

तपाईंले त्यस्तो जानकारी दिनुहुंदा त्यस्को प्रयोग संयुक्त अधिराज्यको व्यक्तिगत सूचनाको सूरक्षासंग सम्बन्धित कानून बमोजीम गर्नका लागि हामी कानूनी रूपमा नै बाध्य छौं। त्यसमा सन् १९९८ को डेटा प्रोटेक्शन ऐन पनि पर्दछ।

यी वेबसाइटहरूमा तेस्रोपक्षको स्वामित्व रहेको र तीद्वारा संचालित वेबसाइटहरूको हाइपर लिंकहरु पनि छन्। बाहिरी वेबसाइटहरूको सामग्रीका लागि बीबीसी जीम्मेवार छैन। ती वेबसाइटहरूको प्रयोग तपाईंले आफ्नै जीम्मेवारीमा गर्नुपर्छ।

मेरो बारे बीबीसीले के कस्तो जानकारी संकलन गर्छ?

जब तपाईं बीबीसीको कुनै कार्यक्रम सहभागी हुन वा न्यूजलेटर, प्रतियोगीता, लाइभ च्याट र मेसेज बोर्ड जस्ता बीबीसीको वेबसाइटमा उपलब्ध सेवा लिन चाहनुहुन्छ त्यतिबेला हामी तपाईंको व्यक्तिगत जानकारीहरू माग्न सक्छौं। त्यस्ता जानकारीमा तपाईंको नाम, इमेल ठेगाना, हुलाकी ठेगाना, टेलिफोन वा मोबाइल नम्बर र जन्म मिति इत्यादी पर्दछन्।

भनिएको स्थानमा आफ्नो बारेमा जानकारी भरेर तपाईंले बीबीसी र यसका सेवा प्रदायकहरूलाई आफूलाई चाहिए अनुसारको सेवा प्रदान गर्न सहयोग गर्नुहुनेछ।

बीबीसीले कुकीहरू पनि प्रयोग गर्छ। कुकी भनेको डेटाको सानो मात्रा हो जस्मा तपाईंको अनलाई चयनका बारे जानकारी रेकर्ड भएको हुन्छ र त्यसबाट हामीलाई हाम्रो वेबसाइट तपाईंको चाहना अनुसार बनाउन सहयोग पुग्दछ।

त्यसरी नै हामी IP Address पनि संकलन गर्छौं। IP Address भनेको त्यस्तो अंक हो जस्ले इन्टरनेटमा जोडिएको कम्प्युटर वा नेटवर्क यन्त्रलाई विशिष्ट रूपमा पहिचान गर्न सक्छ।

तपाईंको प्रयोगको अनुभवलाई राम्रो तुल्याउने उद्देश्यले IP Address र कुकीहरू हेर्न हामी एकप्रकारको विश्लेषक सफ्टवेयरको प्रयोग गर्छौं।

हामी तपाईंको IP Address को प्रयोग तपाईंले संयुक्त अधिराज्य भित्र वा बाहिर कहाँबाट हाम्रो सेवा लिइरहनु भएको छ भन्ने यकिन गर्न पनि गर्छौं।

यदि तपाईं १६ बर्ष वा त्यो भन्दा कम उमेरको हुनुहुन्छ भने बीबीसीको वेबसाइटहरूमा आफ्नो नीजि जानकारीहरु दिंदा आफ्नो अभिभावक अनुमति पहिले लिनुहोला। त्यस्तो स्वीकृति नलिएका प्रयोगकर्ताहरूले बीबीसीलाई आफ्नो नीजि जानकारीहरू दिन पाउंदैनन्।

बीबीसीले मेरो बारेमा संकलन गरेको जानकारीको प्रयोग कसरी गर्छ?

""सेवा प्रशासनिक प्रयोजन"" लगायत विभिन्न कारणका लागि मात्र बीबीसीले तपाईंको व्यक्तिगत जानकारीहरूको प्रयोग गर्छ। बीबीसीले तपाईंले लिन चाहनुभएको सेवाका सम्बन्धमा तपाईंलाई सम्पर्क पनि गर्न सक्छ।

कानूनी रूपमा आवश्यक परेको वा अनुमति भएको खण्डमा बाहेक हामी तपाईंको जानकारीहरू गोप्य राख्नेछौं।

यदि तपाईंले गाली गलौज, अनुपयुक्त वा निषेध गर्नुपर्ने सामग्रीहरू bbc.co.uk मा वा अन्यत्र पठाउनुभयो भने अथवा bbc.co.uk मा कुनै पनि ध्वंशात्मक कार्य गर्नुभयो भने, बीबीसीले तपाईंको नीजि जानकारीहरूको प्रयोग त्यस्ता कार्यलाई रोक्नका लागि गर्न सक्नेछ।

हामि सम्बन्धित सेवाका लागि आवश्यक परेको समयसम्म तपाईंको व्यक्तिगत जानकारीहरू राख्‍नेछौं। बीबीसीको वेबसाइटमा तपाईंले सामग्रीहरू पठाउनुभएको छ भने त्यस्तो सेवाको उद्देश्यका लागि आवश्यक परेको अवस्थासम्म सामान्यतया त्यसलाई राखिनेछ।"
"नेपालका सीमावर्ती क्षेत्रमा भारतीय रुपैयाँको सस्तोमा कारोबार हुन थाल्नुले नेपालमा ‘अनौपचारिक अर्थतन्त्र’को थप विस्तार भएको सङ्केत गर्ने अर्थशास्त्रीहरूले बताएका छन्।

उनीहरूका बुझाइमा सामान्य रूपमा हेर्दा यसले भारतीय रुपैयाँको तुलनामा नेपाली मुद्रा बलियो बनेको जस्तो देखिए पनि त्यसले नेपाली अर्थतन्त्रलाई “फाइदा भन्दा बेफाइदा नै बढी” हुनसक्छ।

सीमा क्षेत्रमा ‘वित्तीय संयन्त्रबाहिर हुने अनौपचारिक’ कारोबारमा अहिले प्रति १०० रुपैयाँ भारुमा कम्तीमा पाँच रुपैयाँसम्म कमी आएको त्यस क्षेत्रका व्यवसायी र स्थानीयवासी बताएका छन्।

नेपाल राष्ट्र ब्याङ्कका प्रवक्ता गुणाकर भट्टले चाहिँ “अहिले देखिएको प्रवृत्ति अल्पकालीन भएको हुनसक्ने” र त्यसले नेपाली अर्थतन्त्रमा “खासै ठूलो फरक नपार्ने” हुनसक्ने बताए।

कतिमा भइरहेको छ कारोबार?

नेपाली र भारतीय मुद्राबीच दशकौँदेखि स्थिर विनिमय दर रहँदै आएको छ अर्थात् नेपालमा १०० रुपैयाँ भारुको १६० रुपैयाँ नेरु तिर्नुपर्छ। अन्य मुद्राको सटही दर हरेक दिन परिवर्तन भए पनि भारुको हुँदैन।

तर करिब एक महिनादेखि सीमावर्ती क्षेत्रमा नेपालीहरूले “अनौपचारिक माध्यम”मा प्रति १०० रुपैयाँ भारु १५५ रुपैयाँसम्ममै पाउन थालेको त्यस क्षेत्रका स्थानीयवासीले बताएका छन्।

त्यस्तै भारतीय सीमावर्ती बजारका व्यापारीहरूले पनि अहिले नेरुको तुलनामा भारु सस्तिएको बताएका छन्।

वीरगन्ज पारीको भारतीय सीमावर्ती बजार रक्सौलका एक जना व्यवसायी लव कुमारले भने, “पहिले नेरुको तुलनामा भारु महँगो थियो १६० मा किन्नुपर्ने भारु किन्न १६२/६३ पनि तिर्नुपर्थ्यो तर अहिले करिब एक महिनादेखि १५५ मा कारोबार भइरहेको छ।”

“यसले हामीलाई त घाटा छ किनभने हामीले भारुमा सामान किन्नुपर्छ नेपाली रुपैयाँको तुलनामा भारु कमजोर हुँदा हामीलाई फाइदा हुँदैन।”

सीमा जागरण मञ्च विहार राज्यका संयोजक महेशकुमार अग्रवालका भनाइमा सीमावर्ती क्षेत्रमा नेपाली र भारतीय दुवै पक्षले ब्याङ्कका माध्यमबाट भन्दा पनि “अनौपचारिक माध्यमबाट” नै मुद्राको सटही गर्दै आएका छन्।

उनले भने, “सन् १९९० सम्म ब्याङ्कबाट हुने कारोबार धेरै थियो तर विगत तीस वर्षदेखि बाहिर नै धेरै कारोबार हुन्छ। पहिले भारु नेरुका तुलनामा महँगो थियो १६० को साटो त्योभन्दा बढी तिर्नुपर्थ्यो अहिले नेपालीका हकमा त्यस्तै भएको छ।”

उनले त्यसलाई थप स्पष्ट पार्दै भने, “यो सबै माग र आपूर्तिको खेल हो। तर भारुको आपूर्ति धेरै कसरी भयो भन्ने कुरा पत्ता लगाउने जिम्मा दुवै देशका एजेन्सीको काम हो।”

अनौपचारिक बजारमा भारुको अवमूल्यन हुनुको कारणबारे बीबीसीले पूर्व अर्थ सचिव, नेपाल राष्ट्र ब्याङ्कका पूर्व गभर्नर, नेपाल राष्ट्र ब्याङ्कका अधिकारी, सीमा क्षेत्रका व्यवसायी र सर्वसाधारणसँग कुराकानी गरेको थियो।

नेपालमा भारुको अवमूल्यन हुनुका मुख्य कारण के हुन सक्छन्:

१. हुन्डीबाट रेमिट्यान्स भारत हुँदै नेपाल भित्रिएको सम्भावना

बीबीसीसँग कुराकानी गरेका सीमा क्षेत्रका केही नेपाली व्यवसायीले नेपाल भित्रिने रेमिट्यान्सको कारोबार हुन्डीबाट हुँदा त्यसको प्रभाव भारुको अवमूल्यनका रूपमा देखा परेको बताए।

उनीहरूका भनाइमा वैदेशिक रोजगारीमा गएका नेपालीहरूले पहिले हुन्डीमार्फत सिधै नेपालमा रकम पठाउने गर्थे।

तर पछिल्ला दिनहरूमा भारतीयहरूले नेपाली हुन्डी कारोबारीका तुलनामा डलरको सटही दर केही बढी दिएर नेपाली कामदारको रकमसमेत भारतमा भित्र्याउन थालेका छन्।

“अरबतिर नेपाली मात्र होइन भारतीय कामदारहरू पनि धेरै छन् त्यो पनि यूपी बिहारका धेरै हुन्छन्,” विराटनगरका एक जना व्यापारीले भने, “त्यसरी बल्कमा रकम उठाउँदा भारतीयहरूले नेपाली कामदारलाई डलरको केही सस्तो दर दिन सक्छन्।”

“त्यस्तो अवस्थामा नेपालीको रकम पनि पहिले भारतमा आउँछ, त्यो भारुका माध्यमबाट खुला सीमा भएकाले नेपाल भित्रिन्छ। नेपालमा भारुको आपूर्ति बढी भएपछि त्यो सस्तो हुने नै भयो।”

त्यसरी नेपाल आएको भारु ब्याङ्कको संयन्त्रबाट साट्न सजिलो नहुने भएकाले पनि मानिसहरूले केही सस्तोमा भारु बेच्ने गरेको उनको आशङ्का छ।

यद्यपि त्यसलाई पुष्टि गर्ने कुनै घटना वा आधार आफूले दिन नसक्ने तर केही व्यक्तिहरूले त्यसबारे आफूलाई सुनाएको उनको भनाइ छ।

पूर्व अर्थ सचिव रामेश्वर खनालले पनि त्यस्तो प्रवृत्ति बढेको जस्तो देखिएको बताए।

उनले भने, “तपाईँ अहिले तराई जानु भयो भने पहिले १६७ देखि १७० मा कारोबार भइरहेको भारु अहिले १५५ मा भइरहेको छ। त्यसको कारण के हो भने रेमिट्यान्स चाहिँ यहाँ नआएर डलर भारतमा गएर त्यहाँबाट नेपाली मानिसलाई बुझाउनु पर्दा भएको हो।”

“त्यसरी आएको रकम आखिरमा नेपालीलाई बुझाउनु त पर्‍यो नि! त्यसका लागि नेपाली मुद्रा त साट्नै पर्छ।”

खनाल थप स्पष्ट पार्दै भन्छन्, “उदाहरणका लागि कतारबाट नेपालमा डलर आएर त्यो नेपालीमा साटेर बुझाउनु पर्ने हो। तर अहिले भइरहेको के छ भने कतारबाट भारतमा डलर गएर भारतबाट भारु आएर साटेर दिएपछि यस्तो भएको हो।”

उनले यस्तो प्रवृत्तिलाई वर्तमान अर्थमन्त्रीले पनि “बुझे जस्तो” लागेको बताए।

अर्थमन्त्री विष्णु पौडेलको भनाइलाई स्मरण गर्दै उनले भने, “त्यसैले उहाँले अस्ति भाषण गर्दा ‘रेमिट्यान्स वैध च्यानलबाट आएन भन्नुभएको छ’ त्यसलाई प्रस्ट रूपमा भारत गएर हुन्डीबाट नेपाल आयो भन्न नमिलेर हो।”

खनालले भने जस्तै अर्थमन्त्री पौडेलले रेमिट्यान्स वैध माध्यमबाट नआएको बताउँदै आएका छन्।

यसै साता एउटा कार्यक्रममा बोल्दै पौडेलले भनेका थिए, “रेमिट्यान्स जति आम्दानी हुने गरेको छ त्यसको ठूलो हिस्सा वैध माध्यमबाट भित्राउन सकेका छैनौँ। वैध माध्यमबाट देशभित्र भित्राउनका लागि लिनु पर्ने नीति, गर्नुपर्ने निर्णय वा दिनुपर्ने प्रोत्साहनका कार्यक्रमहरू अघि सार्न सरकार तयार छ।”

उनले कोभिडपछि नेपालबाट वैदेशिक रोजगारीमा जानेहरूको सङ्ख्या वृद्धि भए पनि त्यसको अनुपातमा रेमिट्यान्स नबढ्नुले पनि त्यसलाई सङ्केत गर्ने बताए।

नेपालमा जुन गतिमा रेमिट्यान्सको वृद्धिदर थियो त्यो गति अहिले सुस्त भएको छ।

गत साउनदेखि मंसिरसम्मको विवरण हेर्दा गत वर्षको सोही अवधिको तुलनामा विप्रेषण आप्रवाह २३ प्रतिशतले बढेको राष्ट्र ब्याङ्कको विवरणले देखाउँछ।

नेपाल राष्ट्र ब्याङ्कको आर्थिक अनुसन्धान विभागका प्रमुख प्रकाशकुमार श्रेष्ठ चाहिँ सीमा क्षेत्रको अनौपचारिक बजारमा भारुको भाउ कम हुनुमा हुन्डी पनि एउटा कारण हुनसक्ने तर त्यो प्रमुख कारण नभएको जस्तो देखिएको बताउँछन्।

२. अवैध कारोबार वृद्धिको आशङ्का

जानकारहरूका भनाइमा भारतीय मुद्राको भाउ घट्नुमा अवैध कारोबार एउटा बलियो कारण हुनसक्छ।

नेपाल राष्ट्र ब्याङ्कका पूर्व गभर्नर दीपेन्द्रबहादुर क्षेत्रीले पनि त्यस्तै सङ्केत गरे।

उनले भने, “हाम्रो व्यापार घाटा भारतसँग जहिले पनि उच्च छ तर अहिले अलिकति घटेको छ। त्यसले गर्दा भारुको माग कम भएको छ। तर त्यसैले मात्र यस्तो नभएको पनि हुनसक्छ।”

उनले नेपालबाट भारतमा सुन तथा अन्य विभिन्न वस्तुको तस्करी भएका कारण पनि भारुको मूल्य कम भएको हुनसक्छ।

उनले भने, “अब त कपडामा टाँसेर, तरल र धुलो बनेर पनि सुन आउन थालेको सुनिन्छ। त्यो भारत गएर भारतीय रकममा भुक्तानी भएको हुनसक्छ। तस्करी बढेको हुनसक्ने देखिन्छ।”

“तर यस्तो भएको हुनसक्ने अनुमान लगाउन सकिन्छ। त्यसलाई पुष्टि नै गर्न त गाह्रो छ।”

खनाल पनि नेपाली बजारमा जसरी “फालाफाल” सुन रहेको छ त्यसले उक्त कुरालाई सङ्केत गर्ने बताउँछन्।

रक्सौलका व्यापारी कुमार भन्छन्, “नेपालबाट सुन तस्करी हुने गरेको सुनिन्छ त्यसले नेपालमा भारु बढेर पनि यस्तो भएको होला।”

अग्रवाल पनि नेपाल र भारतबीच अवैध कारोबार बढेकाले त्यसले भारतको आपूर्ति धेरै भएको हुनसक्ने ठान्छन्।

यद्यपि त्यसबारे “दुवै देशका निकायहरूले जाँच गर्नुपर्ने” उनको भनाइ छ।

नेपाल राष्ट्र ब्याङ्कको आर्थिक अनुसन्धान विभागका प्रमुख श्रेष्ठ पनि नेपालमा जुन मात्रामा सुनको आयात बढिरहेको छ त्यसले तस्करीको सम्भावना रहेको बताउँछन्।

“अनौपचारिक अर्थतन्त्र बढ्दा यस्तो हुने सम्भावना रहन्छ तर त्यसलाई हेर्न गहिरो अनुसन्धानको जरुरी छ,” उनले भने।

बीबीसीसँग कुराकानी गरेका विराटनगरका व्यापारीले भने अहिले चीनतर्फको सीमा नाकामा निकै कडाइ गरिएकाले “सुन वा अन्य कुराको तस्करी बढेको” कुरामा विश्वास गर्न कठिन देखिन्छ।

नेपालसँग सीमा जोडिएका भारतका उत्तर प्रदेश तथा विहारलगायतका राज्यमा मदिरा बिक्री बन्द हुँदा नेपालका सीमावर्ती क्षेत्रमा भारतीयहरूको चहलपहल बढ्ने गरेको छ।

त्यसका कारण नेपाली सीमा क्षेत्रमा भारतीय मुद्राको आपूर्ति बढेको र त्यसले नेपालीका तुलनामा त्यो सस्तो भएको हुनसक्ने पनि कतिपयको भनाइ छ।

“नेपालमा जाने पर्यटक पनि बढेका छन् त्यसले पनि यस्तो भएको हुनसक्छ,” रक्सौलका व्यवसायी कुमारले भने।

त्यस्तै नेपालको क्यासिनोमा पनि भारतीयहरूको आगमन धेरै हुँदा त्यसले भारुको आपूर्ति बढाउने सम्भावना रहन्छ।

त्यो पनि अर्को कारण हुनसक्ने कतिपयको भनाइ छ।

कोभिडपछि नेपालको पर्यटन क्षेत्रका केही सुधार देखिएको व्यवसायीहरूले बताएका छन्।

त्यसले गर्दा भारतीय पर्यटकको सङ्ख्या पनि बढेको उनीहरू बताउँछन्।

नेपाल राष्ट्र ब्याङ्कको आर्थिक अनुसन्धान विभागका प्रमुख श्रेष्ठले पनि पर्यटकको वृद्धिका कारण नेपालमा भारुको आपूर्ति बढी भएको हुनसक्ने बताए।

४. नेपाली ब्याङ्कमा पैसा जम्मा गर्ने क्रम

नेपाल राष्ट्र ब्याङ्कको आर्थिक अनुसन्धान विभागका प्रमुख श्रेष्ठका भनाइमा पछिल्लो समय नेपालमा भारतको तुलनामा बचतको ब्याजदर बढी छ।

त्यस्तो अवस्थामा नेपालमा पारिवारिक सम्बन्ध रहेका भारतीयहरूले नेपालतर्फका आफन्तको नाममा नेपाली ब्याङ्कमा खाता खोलेर बचत गर्ने प्रवृत्ति पनि बढेको हुनसक्छ।

“मलाई लाग्छ अहिले ब्याजदर बढेका बेलामा भारतबाट नेपालतर्फका आफन्तका नाममा खाता खोलेको पनि हुनसक्छ। त्यसो गर्दा पक्कै पनि भारुको आपूर्ति बढ्ने सम्भावना हुन्छ,” उनले भने।

“मेरो विचारमा अहिले भारुको आपूर्ति बढ्नुमा एउटा कारण त्यो पनि हुनसक्छ।”

उनले नेपालमा स्थानीय तह, सङ्घ र प्रदेशको निर्वाचनका क्रममा पनि भारततर्फ रहेका नेपाली उम्मेदवारहरूका आफन्तहरूले रकम पठाइदिएको हुनसक्ने पनि आशङ्का गरे।

“त्यो रकम पनि पक्कै भारुमै आयो होला। त्यसले तराई क्षेत्रमा भारुको आपूर्ति बढाएको हुनसक्छ,” उनले भने।

खुला सीमाका कारण नेपाली र भारतीय नागरिकहरू निर्बाध रूपमा दुवैतर्फ आउन वा जान सक्छन्।

उनीहरूले रोजगारी र व्यापार व्यवसाय पनि गर्न पाउने व्यवस्था रहेको छ।

नियम अनुसार भारतीय नागरिकले नेपालमा आउँदा नगद २५ हजार भारुसम्म बोकेर आउन पाउँछन्।

अर्थतन्त्रमा प्रभाव

भारतीय रुपैयाँको मूल्य घट्दा नेपाली मुद्रा बलियो भएको जस्तो देखिए पनि त्यसले नेपाली अर्थतन्त्रलाई खासै फाइदा नगर्ने विज्ञहरूको भनाइ छ।

पूर्व गभर्नर क्षेत्री भन्छन्, “नेपाली मुद्रा बलियो हुनु राम्रो हो तर त्यो हाम्रो व्यापारिक क्षमता, सेवा, व्यापार जे भएर भइदिएको भए त हुन्थ्यो।”

“आर्थिक विकृतिका कारण आएको हुनले यसले सहयोग पुर्‍याउने अवस्था कम रहन्छ।”

पूर्व अर्थ सचिव खनाल पनि यसले नेपाली अर्थतन्त्रलाई टेवा पुर्‍याउनुको साटो अनौपचारिक अर्थतन्त्रलाई बढाउने बताउँछन्।

तर राष्ट्र ब्याङ्कका प्रवक्ता भट्ट चाहिँ यो “अल्पकालीन प्रवृत्ति भएकाले त्यसले नेपाली अर्थतन्त्रमा गहिरो प्रभाव नपार्ने” दाबी गर्छन्।

उनले भने, “यो प्रवृत्ति लामो समय रह्यो भने चाहिँ केही प्रभाव पार्ला तर मलाई लाग्छ यो चाँडै नै अन्त्य हुन्छ।”"
"If you access the BBC website or the BBC News and Sport Apps from outside the UK (the “International Services”), you will see commercial advertising, content recommendations, and advertiser microsites (“Ads”). Ads enable us to generate income to help fund BBC services and make them available to you outside the UK.

If you are in the UK and you can see Ads, or if you’re outside the UK and you've seen what you believe to be inappropriate Ads on the International Services, please read this FAQ for advice. Alternatively, you can contact BBC Studios (who are responsible for the advertising) via: https://www.bbcstudios.com/contact/contact-us/.

Advertising on International Services

BBC Global News, a BBC Studios company, is responsible for the Ads you see on the International Services. Depending on your cookie and data settings, some of these Ads may be personalised based on information known or inferred about you and your interests. This personalisation helps us to show you more relevant Ads. It also means we can receive more revenue from our advertisers, allowing us to invest more in great content.

We will also show you Ads relevant to the content you are consuming (contextual advertising). For example, if you are reading an article about travel then we might show you Ads for airlines.

To create an ad profile for personalisation, unique identifiers (IDs) are used to tell your device apart from others – such as an ID stored by a cookie, or your Mobile Ad ID (a unique code set by your mobile operating system). You can opt-out from these IDs being used for ad personalisation by following the instructions below.

Broadly speaking, our advertising is managed in two ways:

1. In-house with the help of contracted data processors

Our premium advertising is managed in-house using a platform provided by Permutive, a specialist privacy-centric advertising platform. The platform is driven by our own “first party” data that we have collected from you or your device. This data includes registration information collected when you sign-up for our services (e.g. BBC Account), data based on what you consume when using our services (e.g. articles read, adverts clicked on), technographic information (e.g. browser, device and Internet Service Provider) and your location (at a country level). We then use this data to put you into cohorts with other users with shared characteristics (age, interests). These cohorts are then used to select relevant Ads to show to you.

We sometimes work directly with our advertiser clients to enable them to use their own customer data to personalise their Ads. They may do this by matching data to known customers or to look for ‘lookalike’ customers based on similar characteristics. When we do this, we use specialist technologies to keep data separated and secure, and we do not directly share or enrich our own data sets via this process.

We also work with specialists to make sure real people (not bots) are seeing Ads, and to make sure our website is safe.

We do not share your registration data or “cohorts” with advertisers or anyone else (except our contracted suppliers who process data under our instruction).

2. Automated advertising trading and personalisation

We and our advertisers also work with a range of advertising and data companies (“Advertising Vendors”) to show you Ads, both personalised and non-personalised. This includes specialist platforms and networks to: sell our ad space in online auctions, select and deliver the Ads, and collate and manage the data needed to personalise Ads. Generally, these companies will be acting as separate data controllers or may be acting under the instruction of their advertiser client rather than us.

Advertising Vendors will use data shared by your device alongside profile data inferred from your internet browsing and marketing information that they may hold about you. See FAQs 1 & 2 for more.

Ad Personalisation Settings

If you are in the EEA, when you first accessed the International Services, we will have asked your permission to use cookies and data for commercial purposes. We will automatically refresh this permission every 12 months or sooner if (i) we add new Advertising Vendors to the services, (ii) you or your browser delete the cookie which stores your preference or (iii) on occasion when we are required to update our technology or technology provider.

To manage your cookies and the use of your data by our Advertising Vendors, click on “Manage commercial data preferences” below. Please be aware that if you have previously changed your commercial cookie settings, clicking the blue button will reset your choices.

You can also opt-out by changing your browser or device settings. You can learn how to do this in FAQ 7 below.

If you opt-out or make any changes to your browser settings, you will continue to see non-personalised and contextual Ads. Some data, such as your IP address, will be used to show you a non-personalised ad even if you opt-out. We may also use your IP address to measure the effectiveness of Ads, to limit how many times you see an ad, and to make sure humans, not robots, are seeing the ad.

Advertising Cookie Settings

You can opt-out from the use of your data by us and our Advertising Vendors to personalise advertising by clicking below.

."
बीबीसी नेपाली सेवाको हरेक दिन बेलुकी पौने नौ बजे प्रसारण हुने कार्यक्रम
"नेपालमा मानिसलाई एकबाट अर्को धर्ममा जबरजस्ती परिवर्तन गर्न लगाउनु गैर कानुनी काम हो, तर केही धर्म प्रचारकहरू इसाई आस्था फैलाएर मुद्दा लाग्न सक्ने खतरा मोल्न समेत इच्छुक छन्।

""येशुको जीत होस्,"" हिमालको फेदमा रहेको झार्लाङ्ग गाउँमा एउटा नयाँ चर्चको उद्घाटन गर्दा एकजना कोरियाली पास्टर पाङ्ग चाङ्ग-इन्‌ले भावविभोर भएर आँसु खसाले।

हालसालै धर्म परिवर्तन गरेकाहरूको त्यो समूहले आफ्नो हात उठाएर प्रार्थना गरे।

त्यसरी धर्म परिवर्तन गर्नेहरू धेरैजसो आदिवासी तामाङ समुदायका छन् जुन समुदायले विगतमा बोन धर्म मान्ने गर्दथे । नेपालमा बोन धर्म बुद्ध धर्मको आगमनभन्दाअघिदेखि रहेको ठानिन्छ।

पाङ्गको नजरमा तामाङ समुदाय ""आर्थिक र आध्यात्मिक रूपमा गरिब"" छ।

""त्यसैले, एउटा चमत्कार हुन्छ र पूरै गाउँले धर्म परिवर्तन गर्छ,"" उनले भने।

धर्म प्रचारक मिसनरीहरू, धेरैजसो पाङजस्तै दक्षिण कोरियाली प्रचारकहरूले बुद्धको जन्मभूमि र पूर्व हिन्दू अधिराज्य नेपालमा विश्वमै सबैभन्दा तीव्र गतिमा वृद्धि भइरहेको इसाई समुदाय निर्माण गर्न मद्दत गरेका छन्।

नेपालमा इसाई धर्मावलम्बीहरूको तीव्र गतिमा बढिरहेको सङ्ख्यामा मुख्यतः परम्परागत हिन्दू वर्णाश्रम जात व्यवस्थामा पुछारमा पारिएका दलित भनिने समुदायका मानिसहरू वा आदिवासी जनजाति समुदायका मानिसहरू छन्। पाङ्गले भने जस्तै उनीहरूले चमत्कारमा विश्वास गरेका पनि हुन सक्छन्, तर धर्म परिवर्तन गरेपछि त्यसले उनीहरूलाई चरम गरिबी र भेदभावको अवस्थाबाट छुटकारा पाउने मौका पनि प्रदान गर्दछ।

इसाई धर्म प्रचारकको रूपमा नेपालमा बिताएको दुई दशक लामो समयमा पाङ्गले आफ्नो रेखदेखमा झन्डै ७० वटा चर्चहरू स्थापना गरेका छन्। त्यसरी बनेका धेरैजसो चर्चहरू राजधानी काठमाण्डूबाट दुई घण्टाजति टाढा उत्तर पश्चिममा अवस्थित धादिङ जिल्लामा रहेका छन्। उनका अनुसार जग्गा त्यहाँको समुदायले दिन्छ भने कोरियाली चर्चहरूले निर्माण कार्यका लागि पैसा दिएर मद्दत गर्छन्।

पाङ्ग दाबी गर्छन्, ""झन्डै सबैजसो पहाडी उपत्यकाहरूमा चर्चहरू बनिरहेका छन्।""

त्यो केही बढाइचढाइ गरेर गरिएको दाबी हुनसक्छ तर हालैका वर्षहरूमा नेपालभरि चर्चहरूको सङ्ख्यामा ठूलो वृद्धि भएकोमा कुनै शङ्का छैन। इसाई समुदायको राष्ट्रिय सर्वेक्षणको पछिल्लो तथ्याङ्कले अझै पनि उल्लेख्य रूपमा बहुसङ्ख्यक हिन्दूहरू रहेको नेपालमा ७,७५८ चर्चहरू रहेको देखाएको छ।

र यस्तो रूपान्तरणका पछाडि धेरै हदसम्म दक्षिण कोरियाली धर्म प्रचारकहरूको हात रहेको छ। केही दशकअघि मात्रै धर्म प्रचारकहरू विदेशमा खटाउन सुरु गरेको भए पनि दक्षिण कोरिया अहिले इसाई धर्म प्रचारकहरू परिचालन गर्ने विश्वकै सबैभन्दा ठूला देशहरू मध्येमा एक बन्न पुगेको छ।

कोरियाली वर्ल्ड मिसन एसोसिएशनका अनुसार कोरियाका त्यस्ता २२ हजारभन्दा बढी इसाई धर्म प्रचारकहरू देशबाहिर रहेका छन्।

धर्म परिवर्तन गरेर आफूले पुनर्जन्म प्राप्त गरेको भन्ने उत्साहबाट प्रेरित कोरियाली धर्म प्रचारक, मिसनरी, हरू धर्म परिवर्तनका निम्ति निकै गाह्रो ठानिँदै आएका संसारका विभिन्न स्थानहरूमा समेत आक्रामक रूपमा प्रवेश गर्नेहरू भनी परिचित हुन थालेका छन् जुन क्रममा कतिपय स्थानबाट तिनीहरूलाई निष्कासन समेत गर्ने गरिएको छ।

नेपाल अहिले धर्म निरपेक्ष राज्य हो, र सन् २०१५ मा बनेको संविधानले धार्मिक स्वतन्त्रताको प्रत्याभूति दिएको छ। यद्यपि सन् २०१८ मा लागु गरिएको धर्म परिवर्तन गराउने विरुद्धको कानुनले कसैलाई उसको धार्मिक आस्था परिवर्तन गर्न प्रोत्साहन गरेको अभियोगमा दोषी ठहर हुनेलाई पाँच वर्षसम्म जेल सजाय हुनसक्ने व्यवस्था गरेको छ।

""धर्म परिवर्तन गराउने विरुद्धको कानुनका कारण हामी सधैँ चिन्ता र त्रासमा काम गरिरहेका हुन्छौँ ,"" पाङ्गकी श्रीमती ली जियोङ्ग-हीले भनिन्।

""तर यो डरका कारण हामी इसाई धर्मको उपदेश फैलाउन रोक्न सक्दैनौँ। हामी आत्माहरूको उद्धार गर्ने कार्यलाई रोक्ने छैनौँ।""

यी दम्पती पहिला ब्याङ्कमा काम गर्थे। "" पहिले मेरा श्रीमान्‌ले नै ईश्वरको आदेश प्राप्त गर्नु भएको हो र त्यसको छोटो समयपछि ईश्वरले हामीलाई नेपालतर्फ जाने बाटोमा पठाइदिनुभयो,"" ली जियोङ्ग-हीले भनिन्।

उनीहरू सन् २००३मा पहिलो पटक नेपाल आउँदा नेपालमा हिन्दू शाही परिवार गद्दीनसीन नै थियो। ""यहाँ थुप्रै मूर्तिहरूको पूजा भइरहेको देखेर स्तब्ध भएको थिएँ,"" पाङ्ग भन्छन्। ""मलाई लाग्यो नेपालमा येशुको उपदेशको एकदमै चर्को आवश्यकता छ।""

उनीहरू आएको पाँच वर्षपछि नेपालमा २४० वर्ष पुरानो राजतन्त्र ढल्यो। एक दशक लामो सशस्त्र द्वन्द्वको अन्त्य गर्दै माओवादी विद्रोहीहरूले हतियार बिसाए र उनीहरू सरकारमा आए।

त्यसको केही अघि मात्रै नेपालको संसद्‌ले देशलाई धर्म निरपेक्ष घोषणा गरिसकेको थियो।

""यसले मिसनरी कामका लागि स्वर्ण युगको थालनी गर्‍यो,"" पाङ्ग भन्छन्।

हामीले केही हप्ता कोरियाली प्रचारक समुदायसँग समय बितायौँ। त्यस क्रममा हामीसँग खुला रूपमा बोल्न इच्छा देखाउने पाङ्ग र उनकी पत्नी मात्रै थिए। ""परमेश्वरले नेपालमा के गरिरहेका छन् भन्ने कुरा अरूलाई सुनाउन म खुला छु,"" पाङ्गले भने।

आफूहरूको कामले कानुनको उल्लङ्घन गरेको भन्ने उनलाई लाग्दैन किनभने उनको मनमा उनीहरूले खुला रूपमा धर्म परिवर्तन गराएको वा बाप्टाइज गराएको भन्ने लाग्दैन।

""हामीले गरिरहेको धर्म प्रचारको काम केवल हामीबारे मात्रै होइन। परमेश्वरले यो काम गरिरहेका छन्। नेपालमा चमत्कारहरू गर्न कसरी परमेश्वरले हाम्रो माध्यमबाट काम गर्छन् भनेर हामीलाई देखाउन मन छ,"" उनले भने।

नेपालमा इसाई समुदाय देशको कुल जनसङ्ख्याको दुई प्रतिशतभन्दा कम छ र पछिल्लो जनगणनाको तथ्याङ्कले त्यस्तो सङ्ख्यामा वृद्धि भइरहेको देखाउँछ। सोही तथ्याङ्कका अनुसार नेपालमा हिन्दू करिब ८० प्रतिशत छन् भने बौद्धमार्गी करिब ९ प्रतिशत छन्।

सन् १९५१ को तथ्याङ्कमा नेपालमा इसाई धर्मावलम्बी एकजना पनि थिएनन् भने सन् १९६१ मा त्यस्तो सङ्ख्या जम्मा ४५८ जनाको थियो। तर सन् २०११ सम्ममा आइपुग्दा त्यो करिब ३ लाख ७६ हजार पुग्यो भने अहिले त्यो सङ्ख्या करिब ५ लाख ४५ हजार रहेको पछिल्लो जनगणनाले अनुमान गरेको छ।

""यो जङ्गलमा डढेलो जसरी फैलिरहेको छ। हाम्रो सांस्कृतिक पहिचान धरापमा परेको छ। राष्ट्रिय एकताको सूत्र दाउमा छ,"" नेपालका एकजना पूर्व उपप्रधानमन्त्री कमल थापाले दाबी गरेका छन्।

उनी कोरियाली धर्म प्रचारको कामलाई ""देशको सांस्कृतिक पहिचानमाथिको सङ्गठित हमला"" को रूपमा हेर्छन्।

""मिसनरीहरूले पर्दापछाडि बसेर काम गरिरहेका छन् र गरिब र सिधासादा मानिसहरूलाई शोषण गरिरहेका छन् अनि इसाई धर्ममा परिवर्तित हुन प्रोत्साहन गरिरहेका छन्। यो धार्मिक स्वतन्त्रताको अवस्था होइन। यो धर्मको नाममा गरिएको शोषण हो,"" उनले भने।

उनले नेपाल पुनः हिन्दू राष्ट्र हुनुपर्ने वकालत गर्दै आएका छन्। उनले धर्म परिवर्तन विरोधी कानुनको पनि समर्थन गरेका थिए र उनी उक्त कानुन कार्यान्वयनमा भएको हेर्न चाहन्छन्।

हाल उक्त कानुन अन्तर्गत मुद्दा लागेकाहरू इसाईहरूमात्रै छन् तर अहिलेसम्म कोही पनि दोषी ठहर भएका छैनन्। त्यस्ता मुद्दाहरू या त प्रमाणको अभावका कारण फिर्ता भएका छन् वा पुनरावेदनमा जाँदा अभियुक्तहरूले सफाइ पाएका छन्।

नेपाल इसाई समाजका अनुसार अहिले त्यस्ता प्रकार ५ वटा मुद्दाहरू अदालतमा विचाराधीन छन्। दुई महिलासहित चार कोरियालीविरुद्धको मुद्दा गत डिसेम्बरमा फिर्ता भएको थियो।

नेपाल क्रिस्चियन सोसाइटीका प्रमुख पास्टर डिल्लीराम पौडेल त्यस्तो कानुनअन्तर्गत सोधपुछ गरिएकामध्ये पहिला व्यक्तिहरूमा पर्दछन्। सन् २०१८ को एप्रिलमा उनीमाथि धर्म परिवर्तन गर्न उनले मानिसहरूलाई पैसा दिएको भनी आरोप लागेको थियो। तर उनले त्यसलाई अस्वीकार गर्छन्। उनी विरुद्धको आरोप पछि फिर्ता लिइयो।

""हामीमाथि मानिसहरूलाई धर्म परिवर्तन गराएको आरोप लाग्छ, तर त्यस्तो शक्ति हाम्रो हातमा हुँदैन,"" उनले भने।

""यदि हुन्थ्यो भने मैले मेरी आमाको धर्म परिवर्तन गराउन सक्ने थिएँ। उहाँ अहिले ९२ वर्षकी हुनुभयो, म उहाँलाई पैसा दिन सक्छु। म उहाँका लागि प्रार्थना गर्नसक्छु तर उहाँको धर्म परिवर्तन गराउन सक्दिनँ किनभने त्यो त जीससबाटै आउनुपर्ने हो।""

उनी कट्टर हिन्दु परिवारका हुन् र ""२१ पुस्तादेखि"" उनको बाबुबाजे हिन्दू पण्डित थिए। उनी २०/२२ वर्षको हुँदा पढ्नका लागि दक्षिण कोरिया गएका थिए र त्यहीँ उनले इसाई धर्मसँग परिचित हुने मौका पाए।

""म एक्लै थिएँ, मेरा कोही साथी बनिसकेका थिएनन्,"" उनले सम्झिए, "" त्यस बेला केही मानिसले मलाई नेपाली भाषामा भएको कोरियाली बाइबल दिए, उनीहरूले कतैबाट नेपाली भाषाको बाइबल फेला पारेका थिए।"" त्यो बाइबल उनले एकै रातमा पढे र "" मैले मेरो सृष्टिकर्तालाई फेला पारेँ।""

""""यो हास्यास्पद र अविश्वसनीय लाग्छ?"" हो मलाई त्यस्तै भएको थियो,"" उनले मुस्कुराउँदै भने।

जब उनी नेपाल फर्किए उनको परिवारले उनीमाथि राम्रो व्यवहार गरेन। ""उनीहरूले इसाई विदेशी धर्म हो भने। केही मानिसले म बौलाएँ भने र मेरो होस गुम भएको बताए,"" उनले सम्झिए।

उनको परिवार र समुदायले उनलाई स्वीकार गर्न निकै समय लाग्यो।

प्रत्येक वर्ष करिब दुई हजार नेपाली विद्यार्थी पढ्नका लागि कोरियामा जाने गर्छन्। नेपालमा रहेका एक कोरियाली प्रचारक (जसले नाम उल्लेख नगर्ने गर्ने सर्तमा बोलेका थिए) भन्छन् तिनीहरू कोरियास्थित स्थानीय चर्चहरूसँग सम्पर्क गर्ने प्रयास गर्छन्।

""नेपालमा इसाई धर्मको प्रचार गर्ने काम निकै चुनौतीपूर्ण छ। त्यसैले हामीसँग वैकल्पिक तरिकाहरू छन्,"" उनले भने। ""हाम्रो उद्देश्य भनेको धेरै भन्दा धेरै आत्माहरूलाई परिवर्तन गर्न सक्नु हो। युवा हुँदा हिन्दु पुजारी रहेका डिल्ली राम पौडेल त परिवर्तन हुनसके भने हामीले गर्न सक्छौँ, त्यसैले यो काम हामीले गोप्य रूपमा रहेरै गर्नुपर्छ।""

पाङ्ग र उनकी पत्नीले काठमाण्डूमा सेमिनरी (धर्मबारे पढाइ हुने स्थान) विद्यालय चलाउँछन्। त्यहाँ करिब ५० विद्यार्थीहरू अहिले अध्ययनरत छन्। उनीहरूको शिक्षा, खानपिन र बसोबासको धेरैजसो खर्च कोरियाली चर्चका दाताहरूले नै बेहोर्छन्।

उनीहरूका विद्यार्थीमध्ये एक २२ वर्षीय सपना तामाङ पनि हुन् जो दुर्गम सिनगांगको तामाङ गाउँकी हुन्।

उनले भनिन्, ""मेरो बुवा चर्च जानेहरूलाई घृणा गर्नुहुन्थ्यो किनभने आफ्नो परम्परा बिर्सन हुँदैन भन्नेमा उहाँ विश्वास गर्नुहुन्थ्यो।""

उनले इसाई धर्मबारे आफ्ना काकाबाट थाहा पाएकी हुन् जुनबेला उनी अत्यन्तै बिरामी थिइन्।

उनले आफू इसाई भएपछि आफ्नो रोग सन्चो भएको दाबी गरिन्।

""म येशुका लागि बाँच्न चाहन्थेँ। अन्तत: कसले मलाई माया गर्दो रहेछ भन्ने मैले थाहा पाएँ,"" उनले भनिन्।

उनको जस्तो दुर्गम गाउँहरू पाङ्गजस्ता कोरियाली प्रचारकका लागि नयाँ मोर्चाहरू हुन्।

""सहरमा धर्म परिवर्तन गराउने विरुद्धको कानुनबारे सबैलाई थाहा हुन्छ। सहरभन्दा टाढा भने कमैको ध्यान पुगिरहेको हुन्छ,"" पाङ्गले भने।

सपनाले गत वर्ष सेमिनरीको पढाइ पूरा गरिन्। अब उनको योजना पहाडमा रहेको आफ्नो गाउँमा फर्किने र ""बिस्तारै युवाहरूलाई चर्चको हिस्सा बनाउने"" रहेको छ।

येशुको उपदेश फैलाउँदा त्यसको ""विद्यमान धर्म र संस्कृतिसँग द्वन्द्व हुने"" पाङ्ग चाङ्ग-इन् स्विकार्छन्। तर उनको विचारमा "" त्यस्तो खाले सांस्कृतिक झट्का त हुन्छ हुन्छ जुन टारेर टर्दैन।"""
त्यसमा चासो भएका कैयौँ मानिसहरूले तारा झरेको जस्तो देखिएको उक्त दृश्य आफ्ना क्यामरामा गत साता सोमवार जीएमटी ०३:०० बजे खिचेका थिए।
"बलात्कारको आरोप लागेका राष्ट्रिय क्रिकेट टोलीका पूर्वकप्तान सन्दीप लामिछाने शुक्रवार रिहा भएका छन्। उनलाई बिहीवार पाटन उच्च अदालतले तारेखमा रिहा गर्ने अन्तरिम आदेश दिएको थियो।

उनलाई २० लाख धरौटीमा छाड्ने आदेश दिइएको थियो।

तर अदालतले लामिछानेका निम्ति केही सर्तहरू समेत तोकिदिएको बताइएको छ।

लामिछानले उनको मुद्दाको अभियोगपत्र दर्ता भएको काठमाण्डू जिल्ला अदालतमा उक्त धरौटी रकम बुझाएर र अदालतका सर्त पालना गर्ने प्रतिबद्धता जनाएसँग शुक्रवार रिहा आदेश कार्यान्वयन गरिएको उच्च अदालत, पाटनका रजिष्ट्रार ठगिन्द्र कट्टेलले बीबीसीलाई बताए।

उच्च अदालत पाटनका न्यायाधीसहरू ध्रुवराज नन्द र रमेश ढकालको इजलासमा लामिछानेबारेको सुनुवाई भएको थियो।

२० पृष्ठको आदेशमा 'मुद्दाको फैसला नभएसम्मका लागि' लामिछानेलाई 'नेपालबाहिर जान रोक लगाइएको' र उनको राहदानी 'रोक्का गर्न' गृह र परराष्ट्र मन्त्रालयलाई पत्राचार गर्न भनिएको छ।

उनले काठमाण्डू छाड्नु पर्दा समेत प्रहरीलाई लिखित जानकारी गराउनु पर्ने जनाइएको छ।

त्यसैगरी 'विचाराधिन मुद्दाका बिषयमा कुनै सामग्री प्रकाशन गर्न वा विद्युतिय वा सार्वजनिक सञ्चार माध्यम वा सामाजिक सञ्जालमा कुनै टिकाटिप्पणी वा धारणा व्यक्त गर्न' समेत लामिछानेलाई रोक लगाइएको जनाइएको छ।

त्यसैगरी पीडित भनिएकी किशोरी वा उनको परिवारका सदस्यलाई 'कुनै पनि माध्यमबाट, कुनै पनि किसिमको डर, त्रास धम्की वा दबाब दिने, प्रभाव पार्ने वा दुरुत्साहन दिने वा सो सम्बन्धी कुनै कार्य नगर्नु, नगराउनु भनी निर्देशनात्मक आदेश' दिइएको छ।

लामिछानेका गतिविधि निगरानीका लागि उनका मोवाइल तथा टेलिफोन नम्बरमा सेवा प्रदायकहरूमार्फत् पहुँच राखी प्रहरीले त्यसको अभिलेख राख्ने व्यवस्था मिलाउन सक्ने समेत आदेशमा जनाइएको छ।

लामिछाने स्वयं वा उनी सम्बद्ध व्यक्ति वा संस्थामार्फत जाहेरीकर्ता पीडित भनिएकी किशोरी वा उनको परिवारका सदस्यसँग सम्पर्क गरेमा आदेशका सर्तहरू उल्लङ्घन भएको मानिने र बिहीबारको आदेश स्वतः निष्क्रिय भएको ठानिने अदालतले जनाएको छ।

१८ कात्तिकमा लामिछानेलाई जिल्ला अदालत काठमाण्डूले पुर्पक्षका लागि थुनामा राख्न आदेश दिएपछि लामिछानेले उच्च अदालत, पाटनमा त्यसविरूद्ध रिट निवेदन दर्ता गराएका थिए।

उनलाई २० असोजमा नेपाल प्रहरीले त्रिभुवन अन्तर्राष्ट्रिय विमानस्थलबाट पक्राउ गरेर हिरासतमा राखेको थियो।

लामिछानेलाई मुलुकी अपराध संहिता २०७४ बमोजिम १० देखि १२ वर्षको कैद सजाय हुनुपर्ने माग गरिएको काठमाण्डू जिल्ला अदालतले जनाएको थियो जहाँ यस मुद्दा जारी छ।

सरकारी वकिलको कार्यालयले पीडितलाई क्षतिपूर्तिस्वरूप पाँच लाख रुपैयाँ दिनुपर्ने माग दाबी पनि गरेको छ।

लामिछानेले चाहिँ आफूमाथि लगाइएका आरोप अस्वीकार गर्दै आएका छन्।

घटना के हो?

प्रहरीका अनुसार पीडित भनिएकी किशोरी १७ वर्षकी छन् र उनले आफन्तको सहयोगमा गत भदौ २१ गते काठमाण्डूको गौशाला प्रहरी कार्यालयमा उजुरी दिएकी थिइन्।

जिल्ला अदालतले लामिछानेविरुद्ध पक्राउ पुर्जी जारी गरेपछि गत भदौ २३ गते नेपाल क्रिकेट सङ्घको कार्य सम्पादन समितिले उनलाई राष्ट्रिय क्रिकेट टोलीबाट निलम्बन गरेको थियो।

नेपालमा उजुरी दर्ता हुँदा उनी क्यारिबीअन लीग खेल्न जमैकामा थिए।

आरोपहरू सार्वजनिक भएपछि उक्त लीगलाई बीचमै छाडेर केही समय सम्पर्कविहीन भएका लामिछाने त्यसको केही समयपछि नेपाल फर्केका थिए।

प्रहरीले सन्दीप लामिछाने निर्धारित समयभित्र नेपाल नआएपछि उनी विरुद्ध इन्टरपोलमार्फत् सूचना पनि जारी गरेको थियो।

त्यसपछि सन्दीपले पहिलो पटक फेसबुक स्टेटस लेख्दै आफूलाई फसाइएको र त्यसविरुद्ध कानुनी लडाइँ लड्ने जनाएका थिए।"
"संयुक्त अधिराज्य भित्र र अन्तर्राष्ट्रिय रुपमा bbc.co.uk को एक्सेस र प्रयोगको सेवा बीबीसीले उपलब्ध गराउंदछ।(यो वेबसाइटका अन्तर्राष्ट्रिय प्रयोगकर्ताहरूले केहि निश्चित पेजहरूमा विज्ञापन पनि देख्‍न सक्छन् जुन बीबीसीको व्यापारिक शाखा BBC Worldwide Limited (""BBCW"") ले निम्न शर्तहरूमा उपलब्ध गराएको हो:

१. bbc.co.uk को प्रयोग गरेर तपाईं यि शर्तहरू पालना गर्न मञ्जुर हुनुहुन्छ, जुन तपाईंले पहिलो पल्ट bbc.co.uk प्रयोग गर्ने वित्तिकै तत्काल लागु हुन्छ। यदि तपाईं तल उल्लेखित शर्तहरू पालना गर्न तयार हुनुहुन्न भने कृपया bbc.co.uk एक्सेस गर्ने, प्रयोग गर्ने वा आफ्ना कुराहरू पठाउने कार्य नगर्नुहोला।

२. बीबीसीले यि नियम तथा शर्तहरू बेला बेलामा परिवर्तन गर्ने गर्दछ त्यसैले तपाईंले नियमित रूपमा यि शर्तहरू हेरिरहनुपर्दछ। तपाईंले bbc.co.uk प्रयोग गरिरहनु भएको छ भने त्यसलाई थप गरिएका वा सुधारिएका शर्तहरूलाई पनि तपाईंले स्वीकार गरेको भन्ने बुझिनेछ। यदि परिवर्तन गरिएका कुराहरूमा तपाईंको सहमति छैन भने कृपया यो वेबसाइट प्रयोग गर्न बन्द गर्नुहोस्। यदि यहां उल्लेखित नियम तथा शर्तहरू bbc.co.uk मा अन्यत्रका नियमहरूसंग बाझिएको देखिएमा पछिल्लो शर्तहरू कायम हुनेछन्।

bbc.co.uk को प्रयोग

बौद्धिक सम्पत्ति

BBC मा पठाइएका सामग्रीहरू

bbc.co.uk का समुदाय

स्पष्टोक्ती र जीम्मेवारीका सिमितताहरू

साधारण

विजेटहरू

bbc.co.uk को प्रयोग

३. तपाईं bbc.co.uk को प्रयोग कानूनसम्मत प्रयोग मात्र गर्न, र यो वेबसाइट प्रयोग गर्ने अरूहरूको अधिकारलाई उलंघन गर्ने वा रोक्ने कुनै नि कार्य नगर्न स्वीकार गर्नुहुन्छ।

प्रतिबन्धित व्यवहारहरूमा, अश्लील अथवा अपमानजनक सामग्रीहरु पठाएर अथवा bbc.co.uk मा सामान्य बहसको प्रकृयामा अवरोध खडा गरेर अन्य व्यक्तिलाई मर्का वा अप्ठ्यारोमा पर्ने खालका गतिविधि पर्दछन्।

बौद्धिक सम्पत्ति

४.bbc.co.uk मा रहेका सबै सामग्रीहरूको (सबै एप्लीकेशनहरू सहित) सम्पूर्ण कपीराइट, ट्रेडमार्क,डिजाइनको अधिकार, पेटेन्ट र अन्य बौद्धिक सम्पत्तिमाथिको अधिकार (दर्ता गरिएको वा नगरिएको) बीबीसीमा वा यस्बाट लाइसेन्सप्राप्तहरूमा निहित रहने छ, (जस्मा अन्य प्रयोगकर्ताहरू पनि पर्छन्)।

तपाईंले आफ्नो व्यक्तिगत वा गैरव्यापारिक प्रयोजनमा बाहेक bbc.co.uk को सामग्रीलाई नक्कल गर्ने, फेरि प्रकाशित गर्ने, ट्क्राउने, भत्काउने, उल्टोबाट फेरि जोडेर नक्कल गर्ने, डाउनलोड गर्ने, पोष्ट गर्ने, प्रसारण गर्ने, सार्वजनिक रूपमा उपलब्ध गराउने वा अन्य कार्य गर्ने पाउनुहुने छैन।

तपाई bbc.co.uk को कुनै पनि सामग्रीलाई आफ्नो व्यक्तिगत, गैर व्यवसायिक प्रयोग बाहेक आफ्नै भाषा शैलीमा प्रयोग गर्ने, फेरबदल गर्ने वा अन्य खाले संस्करण निकाल्ने छैन भन्नेमा पनि सहमत हुनुहुन्छ।

५.BBC, BBCW वा अन्य तेस्रो पक्ष र तिनको उत्पादन तथा सेवालाई चिनाउने नाउं,चित्र र लोगोहरू तिनका कपीराइट, डिजाइन राइट र ट्रेडमार्कहरू हुन्। यि नियमहरूमा उल्लेखित कुनै पनि कुराले त्यस्ता सर्वाधिकारका विषयहरू प्रयोग गर्ने अनुमति दिंदैन।

६. आफ्नो सामग्रीहरू बीबीसीसंग आदानप्रदान गरेर ( कुनै टेक्स्ट, फोटो, तस्वीर, चित्र, भिडियो वा अडियो) तपाईंले बीबीसीलाई ति सामग्रीहरू बीबीसीले चाहे जसरी नि:शुल्क प्रयोग गर्न अनुमति दिनुहुन्छ। विशेष अवस्थामा बीबीसीले तपाईंको सामग्री अर्को विश्वासिलो तेस्रो पक्षलाई पनि प्रयोग गर्न दिनसक्छ।

७. तपाईंले पठाएको सामग्रीको कपीराइट तपाईंसंग नै हुनेछ र बीबीसीलाई दिइएको प्रयोगको अनुमति बीबीसी एक्लैको प्रयोगको लागि मात्र हुने छैन, त्यसैले तपाईंले आफ्नो सामग्रीको प्रयोग आफ्नो मनखुशी गर्न पाउनुहुन्छ।

८. बीबीसीले तपाईंको सामग्रीको प्रयोग गर्नका लागि, तपाई आफूले पठाएको सामग्री तपाईंको आफ्नो मौलिक रचना हो, त्यो कसैका लागि अपमानजनक छैन र त्यसले संयुक्त अधिराज्यको कुनै पनि कानून उलंघन गर्दैन, यो सामग्री बीबीसीलाई प्रयोग गर्न दिने अधिकार तपाईंसंग छ र तपाईंको सामग्रीमा चिनिने व्यक्तिको अनुमति तपाईंसंग छ र यदि त्यस्तो व्यक्ति १६ बर्ष भन्दा कम उमेरको छ भने उस्का अभिभावकको अनुमति तपाईंसंग छ, भनेर पुष्टि गर्नुहुन्छ।

९. हामी तपाईंले पठाउनुभएको सामग्री सामान्यतया: तपाईंको नाउं सहित प्रकाशित गर्छौं। तपाईंले नाउं सार्वजनिक नगर्नु भनेका बेला त्यसलाई प्रकाशित गरिंदैन तर व्यवहारिक कारणले संधैभरी त्यसो गर्न सम्भव नहुन सक्छ। बीबीसीले तपाईंलाई प्रशासनिक अथवा तपाईंको सामग्रीलाई पुष्टि गर्ने सन्दर्भमा सम्पर्क गर्न सक्छ।

बीबीसीलाई पठाउन चाहेको सामग्री जुटाउनका लागि कृपया आफू वा अरूलाई जोखिममा पार्ने र अनावश्यक जोखिम मोल्ने वा कानून उल्लंघन गर्ने नगर्नुहोला।

माथि उल्लेखित शर्तहरूका अनुसार तपाईं बीबीसीलाई अनुमति दिन चाहनुहुन्न भने कृपया bbc.co.uk मा आफ्नो सामग्री नपठाउनु होला र पोष्ट पनि नगर्नुहोला। समाचारसंग सम्बन्धित सामग्रीहरूको हकमा, त्यस्ता सामग्रीहरू हामी बीबीसीका समुद्रपारका साझेदारहरूसंग पनि आदानप्रदान गर्न सक्छौं भन्ने कुरा ख्याल राख्‍नुहोला।

१२. बीबीसीमा आफ्नो सामग्रीहरू पठाउने सम्बन्धमा तपाईंका मनमा केहि प्रश्नहरू छन् भने कृपया हाम्रो प्राय: सोधिने प्रश्नहरू भन्ने खण्डमा जानुहोला।

१३. केहि bbc.co.uk समुदायहरूमा भाग लिन र आफ्नो सामग्रीहरू पठाउन तपाईंले bbc.co.uk मा दर्ता भएको हुनुपर्छ। त्यस्तो दर्ता प्रकृयाका क्रममा bbc.co.uk लाई दिइएको कुनै पनि व्यक्तिगत जानकारीहरूलाई बीबीसीको गोपनीयता सम्बन्धि नीति अनुसार संकलन, भण्डारण र प्रयोग गरिनेछ।

१४. तपाईं bbc.co.uk को समुदायहरूको प्रयोग (मेसेज बोर्डहरू सहित) त्यस्ता समुदाय तल उल्लेखित नियमहरू अन्तरगत रहेर गर्न मञ्जुर हुनुहुन्छ। यि नियमहरू bbc.co.uk समुदायका सबै साइट र सेवाहरूको हकमा लागु हुनेछ। कृपया तपाईंले प्रयोग गर्ने साइटमा उल्लेखित नियमहरूलाई पनि ध्यान दिनुहोला:

तपाईंले पोष्ट गर्नुभएको सन्देशका बारेमा

तपाईंको BBC account का बारे

सुरक्षा

कानूनी आवश्यकता

यदि तपाईं १६ बर्ष भन्दा कम उमेरको हुनुहुन्छ भने

यदि तपाईंले समुदायका नियमहरू उलंघन गर्नु भयो भने

तपाईंले पोष्ट गर्नुभएको सन्देशका बारेमा

तपाईंले पठाउने सन्देश सभ्य र सबैलाई सुहाउने खाले हुनुपर्छ

विगार्ने नास्ने, अपमानजनक र दुर्व्यवहार हुने कार्यहरु गर्न हुंदैन: तपाईंले पठाउने सन्देशहरू सृजनात्मक र नम्र, दुष्ट्याईंपूर्ण नभएको र समस्या खडा गर्ने नियतबश नगरिएको हुनुपर्छ।

गैरकानूनी वा अपमानजनक सामग्री पठाउन हुंदैन: गैरकानूनी, अरूलाई हैरानी दिने, गाली गलौज, दुर्व्यवहारपूर्ण, धम्काउने, हानीकारक, अश्लील, फोहर गाली, यौनगत, जातीय रूपमा अस्वीकार्य अथवा अरू हिसाबले पनि स्वीकार गर्न नसकिने सामग्रीहरू ग्राह्य हुने छैनन्।

धैर्य राख्‍नुहोस्: किनकी सम्बन्धित bbc.co.uk समुदायमा सबै उमेरका र सबै खाले क्षमता भएकाहरूले भाग लिइरहेका हुनसक्छन्।

स्प्याम वा विषय भन्दा बाहिरका सामग्रीहरू नपठाउने: एउटा सामग्रीलाई धेरै पल्ट पठाउने वा उस्तै सामग्रीलाई बारम्बार पोष्ट गरेर स्प्याम गर्ने कार्यलाई हामी अनुमति दिंदैनौं। एक भन्दा बढी छलफलमा आफ्ना सामग्रीहरू दोहोर्याएर नपठाउनु होला। विषयगत क्षेत्रहरूमा विषय बाहिरका सामग्रीहरू पनि नपठाउनुहोला।

गोप्यता खोल्नु हुंदैन: संयुक्त अधिराज्यको टेलिभिजनमा प्रसारण नभैसकेका कार्यक्रमहरूको नतिजा वा कथानक वा विषयबस्तु भएका समाग्रीहरूलाई निश्चित क्षेत्रमा बाहेक अन्यत्र पोष्ट गरिएको छ भने हटाइने छ।

अंग्रेजी बाहेक अन्य भाषामा पठाइएका सामग्रीहरूलाई हटाइनेछ: कुनै साइटको आफ्नै सम्बन्धित क्षेत्रमा प्रयोग गर्न अनुमति दिइएकोमा बाहेक।

अंग्रेजी बाहेक अन्य भाषामा पठाइएका सामग्रीहरूलाई हटाइनेछ: कुनै साइटको आफ्नै सम्बन्धित क्षेत्रमा प्रयोग गर्न अनुमति दिइएकोमा बाहेक।

नक्कली परिचय दिएर सहभागी हुन पाईंदैन

अनुचित (उदाहरणका लागि अश्लील, अपमानकारी) युजर नेमहरूको प्रयोग गर्न पाईंदैन।

साइटको नियमले दिएको खण्डमा मात्रै अन्य वेबसाइटहरूको ठेगाना, युआरएल हरू पोष्ट गर्न पाइनेछ।

गुनासो गर्न पाइने सुविधाको जानाजान दुरूपयोग गर्न पाईंदैन। यदि तपाईंले त्यसो गर्न जारी नै राख्‍नुभयो भने तपाईंको एकाउन्टमाथि कार्वाही गर्न सकिनेछ।

तपाईंको बीबीसी एकाउन्ट

हामी तपाईंलाई आफ्नो वा अरू कसैको व्यक्तिगत जानकारी (उदाहरणका लागि: फोन नम्बर, घरको ठेगाना, इमेल ठेगाना वा अरू त्यस्तो जानकारी जस्ले तपाईंको परिचय खुलाउन सक्छ) कुनै पनि बीबीसी समुदायमा सार्वजनिक नगर्न सल्लाह दिन्छौं।

कानूनी आवश्यकता

तपाईंले कसैको बेइज्जती हुने अथवा गैरकानूनी कुनै पनि सामग्रीहरू bbc.co.uk को समुदायमा पठाउनु हुंदैन। त्यस्ता सामग्रीमा टेक्स्ट, तस्वीर, भिडियो, प्रोग्राम वा अडियो पर्दछन्।

कुनै गैरकानूनी काम गर्ने वा त्यस्लाई फैलाउने नियतले bbc.co.uk को समुदायमा सामग्रीहरू पठाउन बन्देज छ।

तपाईं आफ्नो मौलिक रचनाहरू मात्र bbc.co.uk मा पठाउन वा यस मार्फत अरूसंग साटासाट गर्न मञ्जुर हुनुहुन्छ। तपाईंले बीबीसी वा अन्य तेस्रो पक्षको कपीराइट, ट्रेडमार्क, व्यापारिक गोप्यता, गोपनीयता, प्रचारप्रसार, व्यक्तिगत वा व्यवसायिक अधिकारहरूलाई उलंघन गर्ने, नक्कल गर्ने वा मिच्ने गर्नुहुंदैन।

यदि तपाईं १६ बर्ष भन्दा कम उमेरको हुनुहुन्छ भने

bbc.co.uk को कुनै पनि समुदायमा सहभागी हुनुभन्दा पहिले आफ्नो अभिभावकको अनुमति लिनुहोला।

त्यस्तो कार्वाहीमा तपाईंले पठाउने सामग्री प्रकाशित गर्नु अघि जांच गरिने देखि लिएर तपाईंलाई समुदायहरूमा सहभागी हुन अस्थायी रूपमा रोक्नेसम्मका पर्दछन्।

यदि तपाईंले bbc.co.uk को समुदाय वा अन्यत्र कतै आपत्तिजनक वा अनुचित सामग्रीहरू पठाउनुभयो भने अथवा bbc.co.uk मा अरुलाई बाधा पुर्याउने गतिविधि गर्नुभयो भने र बीबीसीले त्यस्तो व्यवहार गम्भीर प्रकृतिको भएको र बारम्बार भैरहेको ठान्यो भने बीबीसीले आफूसंग उललब्ध तपाईंका बारेको जानकारीहरूको प्रयोग गरेर फेरि त्यस्ता गतिविधिहरू गर्न बाट रोक्ने प्रयास गर्नेछ। त्यस्तो कदममा सम्बन्धित तेस्रो पक्ष अर्थात तपाईंको रोजगारदाता, स्कूल वा इमेल सेवा प्रदायकलाई त्यस्तो गतिविधिका बारे जानकारी गराउने पनि हुनसक्छ।

कुनै पनि बीबीसी एकाउन्ट विरुद्ध कुनै पनि समयमा, कुनै पनि कारणमा कार्वाही गर्ने अधिकार बीबीसीसंग छ।

दायित्वको सिमितता र जिम्मेवारीका बारे स्पष्टोक्ती

bbc.co.uk को समुदायमा पठाइने धेरै जसो सामग्रीहरु सर्वसाधारणले तयार पारेका हुन्छन्। त्यसमा व्यक्त विचार उनीहरुकै हो र विशेष रुपमा उल्लेख गरिएकामा बाहेक बीबीसी वा बीबीसी विश्व सेवाको होइन।

bbc.co.uk मा सर्वसाधारणले पठाउने सामग्री वा तेस्रो पक्षको वेबसाइटको सामग्री वा त्यसको उपलब्धता का बारे बीबीसी वा बीबीसी डबल्यूको कुनै जिम्मेवारी छैन। बीबीसीको वेबसाइटबाट तेस्रो पक्षको वेबसाइटमा जान राखिएको लिंकबाट त्यस्तो वेबसाइटलाई बीबीसीले प्रवर्धन गरेको ठानिने छैन।

bbc.co.uk को सामग्री, बीबीसी अथवा बीबीसी डबल्यूसंग सम्बन्धित जानकारी नाउं तस्वीर चित्र लोगो र आइकनहरु त्यसका उत्पादन तथा सेवाहरु जे जस्तो अवस्थामा छन् त्यही अवस्थामा उपयोगका लागि उपलब्ध गराइएका हुन्।

कानूनी दायराले दिएसम्म बीबीसीले सबै खाले प्रतिनिधित्व र वारेन्टीहरु लगायतका, सन्तोषजनक गुणस्तर, विशेष कामको उपयोगीता, सुरक्षा र सत्यता लगायतका कुराहरूमा बीबीसीले जिम्मेवारी लिंदैन।

वेबसाइटहरूको सामग्रीको समय सापेक्षता, पूर्णता अथवा कार्यका बारेमा कुनै पनि ग्यारेन्टी दिंदैन। बीबीसीले प्रदान गर्ने सबै सामग्रीहरू प्रकाशनका बेला सहि होउन् भनेर हामी भरमग्दुर प्रयास गर्छौं। तर कुनै सामग्रीमा भूल, छुटपुट वा गल्ती भएमा बीबीसी वा बीबीसीको तर्फबाट कुनै जिम्मेवारी स्वीकार गरिने छैन।

बीबीसीको प्रमाणीत लापरवाहीका कारण कसैको ज्यान गएको छ वा व्यक्तिगत चोटपटक लागेको छ भने यो शर्तमा भएको कुनै पनि बुंदाले त्यसको जिम्मेवारीलाई सिमित तुल्याउने वा उन्मुक्ति दिंदैन। अघिल्लो वाक्यको आधारमा, बीबीसी वा बीबीसी डबल्यूलाई तल उल्लेखित कुनै पनि क्षति वा नोक्सानीका लागि जिम्मेवार ठहर्याउन पाइने छैन:

क) डेटाको क्षति, ख) आम्दानी वा अपेक्षित नाफाको नोक्शानी, ग) व्यापारको क्षति, घ) अवसरको नोक्शानी, ङ) नाममा नोक्शानी वा प्रतिष्ठामा आघात, च) तेस्रो पक्षले बेहोर्नुपरेको नोक्शानी, अथवा छ) कुनै अप्रत्यक्ष, भवितव्य, अथवा bbc.co.uk को विशेष प्रयोगबाट हुने क्षति

बीबीसी र बीबीसी डबल्यू ले bbc.co.uk मा उपलब्ध हुने सामग्रीहरु निर्वाध अथवा गल्ती रहित हुनेछन् ,खराबीहरूलाई सच्चाइने, अथवा bbc.co.uk वा त्यो उपलब्ध गराउने सर्भर भाइरस र अन्य खोटहरुबाट मुक्त हुनेछन् भन्ने बारेमा कुनै वारेन्टी दिने छैन।

डेटाहरु हाल्ने र झिक्ने कामको सटिकताका लागि तपाईंको विशेष आवश्यकता पूर्ति गर्नका लागि पर्याप्त प्रकृया पुर्याउनु र भारइस परिक्षण गर्नु तपाईंको दायित्व हो भन्ने कुरा तपाईं स्वीकार गर्नुहुन्छ।

साधारण

यदि यि नियम तथा शर्तहरू गैरकानुनी, अवैध वा अन्य कुनै कानूनी कारणले लागू हुन नसक्ने ठहर भएमा, त्यसरी नसकिने हदसम्मका बुंदाहरू यि शर्तहरूबाट हटाइनेछन् तर बांकी शर्त तथा नियमहरू जीवीतै रहनेछन् र ति बाध्यकारी रूपमा लागू हुनेछन्।

यदि यि नियम तथा शर्तहरूमा उल्लेखित अधिकारहरू लागू गर्न वा पालना गराउन बीबीसी तत्काल असमर्थ भएमा वा ढिलो भएमा त्यसको अर्थ त्यस्तो नियम लागू गर्ने उस्को अधिकार समाप्त भएको भने मानिने छैन।

यि नियम तथा शर्तहरू इंगल्याण्ड र वेल्सको कानून अनुसार अर्थ्याइने वा लागू गरिने छन्, कुनै पनि विवाद उत्पन्न भएमा ति कानूनहरूको मान्यता सबैभन्दा माथि रहने छ।

ब्रीटिश ब्रोडकाष्टिंग कर्पोरेशन © 2002-2007

ब्रोडकाष्टिंग हाउस, पोर्टल्याण्ड प्लेस, लण्डन W1A 1AA

विजेटहरू

बीबीसीको इम्बेड गर्ने मिल्ने एप्लीकेशन (बीबीसी विश्व सेवाको विजेट) इन्स्टल गरेर र बीबीसी विश्व सेवाको सामग्रीहरू प्रदर्शन गर्नका लागि त्यसको प्रयोग गरेर तपाईंले तल लेखिएका शर्तहरू स्वीकार गर्नुभएको ठानिनेछ।

विजेट प्रयोगका नियम तथा शर्तहरू

वारेन्टी र दायित्व

बीबीसी विश्व सेवाको विजेट र बीबीसी विश्व सेवाको सामग्रीहरू जे जस्तो अवस्थामा छ त्यहि स्थितीमा उपलब्ध गराइएको छ। र तपाईंले त्यसलाई आफ्नै इच्छा र जोखिममा डाउनलोड गर्ने र इन्स्टल गर्ने गर्नुभएको हो।

बीबीसी विश्व सेवाको विजेट र बीबीसी विश्व सेवाको सामग्रीमा हुनै गतल तथ्य, गल्ती, भाइरस वा अन्य खोटहरू नहोस् भन्नाका लागि बीबीसीले उपयुक्त मात्रामा ध्यान दिएको छ तर त्यसमा कुनै कमजोरी नै हुंदैनन् भनेर बीबीसीले वारेन्टी दिंदैन।

कानूनी दायराले भ्याएसम्म बीबीसी विश्व सेवा विजेट, बीबीसी विश्व सेवाको सामग्री वा बीबीसीको वेबसाइटका सम्बन्धमा बीबीसीले कुनै पनि प्रकारको वारेन्टी दिंदैन। र बीबीसी विश्व सेवाको विजेट र बीबीसी विश्व सेवाको सामग्रीका कारण कुनै नोक्शानी वा क्षति पुगेमा बीबीसी त्यसका लागि जिम्मेवार हुनेछैन।

साधारण"
"जबरजस्ती करणीको आरोपसहित उजुरी परेपछि अनुसन्धानका लागि हिरासतमा रहेका क्रिकेट खेलाडी सन्दीप लामिछानेमाथि सोमवार सरकारी वकिलहरूले मुद्दा दायर गरेका छन्।

काठमाण्डू जिल्ला अदालतमा दर्ता गरिएको मुद्दामा उनलाई ""मुलुकी अपराध संहिता २०७४ बमोजिम १० देखि १२ वर्षको कैद सजाय माग गरिएको"" जिल्ला सरकारी वकिलको कार्यालय काठमाण्डूका प्रमुख तथा सहन्यायाधिवक्ता अच्यूतमणि नेउपानेले बीबीसीलाई बताए।

""त्यसबाहेक पीडितलाई उचित क्षतिपूर्ति दिइनुपर्ने समेत माग छ।"" यो सँगै अब थुनछेक बहसको प्रक्रिया सुरु हुने बताइएको छ।

लामिछानेले हिरासतमा पर्नुअघि एक फेसबुक स्टेटस लेख्दै ""आफूलाई फसाइएको र त्यसविरुद्ध कानुनी लडाइँ लड्ने"" जनाएका थिए।

उनी २६ दिनदेखि प्रहरी हिरासतमा छन्।

यसबीचमा प्रहरीले तीन पटक अदालतबाट म्याद थपेर अनुसन्धान गरेको थियो।

६ कात्तिकमा प्रहरीले आफ्नो अनुसन्धान पूरा गरेर जिल्ला सरकारी वकिलको कार्यालय काठमाण्डूमा त्यसलाई रायसहित पेश गरेको थियो।

प्रहरी के भन्छ?

काठमाण्डू प्रहरी परिसरले अनुसन्धानका क्रममा केही 'विधि, प्रविधि र क्रम' पछ्याइएको र सोही अनुसारको प्रतिवेदन सरकारी वकिल कार्यालयलाई बुझाएको जनाएको छ।

परिसरका प्रवक्ता प्रहरी उपरीक्षक दिनेश मैनालीले अनुसन्धानका क्रममा फेला पारिएका कुराहरू खुलाएनन्।

""तर केही नभइकन मुद्दा दायर गरिँदैन,"" उनले बीबीसीसँग भने।

""राज्यले पीडितको तर्फबाट मुद्दा लड्ने भएकाले हामी दुवै [प्रहरी र सरकारी वकिल]को उद्देश्य पीडितलाई न्याय र पीडकलाई सजाय दिलाउनु हो।""

मैनालीले ""राम्रोसँग अनुसन्धान भएको"" बताउँदै आफूहरूको राय र सरकारी वकिलहरूको माग दाबीमा धेरै फरक नहुने बताए।

आरोप

यसअघि नेपाली क्रिकेट टोलीका कप्तान रहेका लामिछानेमाथि एक नाबालिगलाई पटक पटक जबरजस्ती करणी गरेको आरोपमा प्रहरीले अनुसन्धान गरेको थियो।

प्रहरीका अनुसार पीडित भनिएकी किशोरी १७ वर्षकी छन् र उनले आफन्तको सहयोगमा गत भदौ २१ गते गौशाला प्रहरी कार्यालय उजुरी दिएकी थिइन्।

जिल्ला अदालतले उनीविरुद्ध पक्राउ पुर्जी जारी गरेपछि गत भदौ २३ गते नेपाल क्रिकेट सङ्घ क्यानको कार्य सम्पादन समितिले उनलाई राष्ट्रिय क्रिकेट टोलीबाट निलम्बन गरेको थियो।

नेपालमा उजुरी दर्ता हुँदा उनी क्यारिबीअन लीग खेल्न जमैकामा थिए।

उनीमाथिका आरोपहरू सार्वजनिक भएपछि उनी उक्त लीगलाई बीचमै छाडेर केही समय बेपत्ता भएका थिए र केही समयपछि नेपाल आएका थिए।"
"नाबालिगलाई जबरजस्ती करणी गरेको अभियोग लागेका क्रिकेट खेलाडी सन्दीप लामिछानेलाई धरौटीमा रिहा गर्ने पाटन उच्च अदालतको आदेश बदर गर्नुपर्ने मागसहित महान्यायाधिवक्ता कार्यालयले दिएको निवेदनमा सर्वोच्च अदालतले 'कैफियत प्रतिवेदन' मागेको छ।

दुई साताअघि लामिछानेलाई उच्च अदालत पाटनले २० लाख धरौटी लिएर रिहा गरेको थियो।

शुक्रवार न्यायाधीश हरिप्रसाद फुयालको इजलासले उच्च अदालतसँग लामिछानेलाई धरौटीमा छोडेको विषयमा थप सोधखोज गरेको हो।

“तिमीले केका आधारमा छोडेको हो भन्ने कुराको जबाफ मागिएको हो। त्यसलाई कानुनी भाषामा कैफियत प्रतिवेदन भनिन्छ,” महान्यायाधिवक्ता कार्यालयका प्रवक्ता सहन्यायाधीवक्ता सञ्जीवराज रेग्मीले भने।

यस्तै प्रकृतिका मुद्दामा सर्वोच्च अदालतले यसअघि अभियुक्तलाई थुनामै राख्नुपर्ने आदेश दिने गरेको रेग्मी बताउँछन्।

यदि तीन वर्षभन्दा बढी सजाय हुने मुद्दाका प्रमाणले आरोपित व्यक्ति कसुरदार हो भन्ने देखाउँछ भने त्यस्तो अवस्थामा निजलाई थुनामै राख्नुपर्ने कानुनी प्रावधान छ।

त्यसैले महान्यायाधिवक्ता कार्यालयले धरौटीमा छुटेका लामिछानेलाई पुर्पक्षका लागि थुनामै राख्नुपर्ने माग गरेको रेग्मी बताउँछन्।

“उच्च अदालतले त्रुटि गर्‍यो। त्यसलाई सच्याई पाऊँ भन्ने माग हो,” उनले थपे।

क्रिकेट सङ्घद्वारा निलम्बन फुकुवा

लामिछानेको मुद्दा अदालतमा विचाराधीन रहेको अवस्थामा नेपाल क्रिकेट सङ्घ (क्यान)ले माघ १८ गते उनीमाथिको निलम्बन फुकुवा गरिसकेको छ।

“अनुशासन उल्लङ्घनको कारबाहीमा परी निलम्बित राष्ट्रिय क्रिकेट टोलीका पूर्वकप्तान सन्दीप लामिछानेको निलम्बन फुकुवा गर्ने निर्णय गरियो,” सङ्घद्वारा जारी विज्ञप्तिमा लेखिएको छ।

सङ्घले अर्को सूचना जारी गर्दै लामिछानेलाई राष्ट्रिय क्रिकेट टोलीको बन्द प्रशिक्षण टोलीमा समावेश गरिएको घोषणा गर्‍यो।

उक्त निर्णयको सामाजिक सञ्जालमा आलोचना भएको छ।

निलम्बन फुकुवा गरिएको दुई दिनमै उनलाई राष्ट्रिय टोलीमा समावेश गर्नुलाई केहीले “निन्दनीय र असंवेदनशील कदम”को रूपमा व्याख्या गरेका छन् भने केहीले “बलात्कारजस्तो जघन्य आरोपलाई सामान्यीकरण गरिएको” तर्क राखेका छन्।

तर लामिछानेलाई फसाइएको दाबी गर्दै केहीले उनीप्रति सहानुभूति पनि प्रकट गरेका छन्।

के भन्छ नेपाल क्रिकेट सङ्घ

नेपाल क्रिकेट सङ्घका कार्यवाहक सचिव दुर्गाराज पाठकका अनुसार निलम्बन फुकुवा भएपछि सन्दीप लामिछानेले ""खेल्न पाऊँ"" भनी निवेदन दिएका थिए।

""अन्तर्राष्ट्रिय क्रिकेटमा पनि यस्तै प्रकृतिका आरोप लागेकालाई आरोप पुष्टि नभएसम्म खेल्न पाउने प्रचलन पनि छ,"" पाठकले भने।

""क्यानको छनोट समिति र प्रशिक्षकले नै लामिछानेको आवश्यकता महसुस गरेर उनलाई टोलीमा राखिएको हो।""

ट्विटरमा प्रकाशित क्यानको विज्ञप्तिमा प्रतिक्रिया व्यक्त गर्दै कलाकार आयुष्मान् प्याकुरेलले लेखेका छन्: “क्यान पूरै मजाक हो।""

उनले ""सन्दीपलाई न्याय"" भन्दै केही खेलाडीले चलाएको अभियानलाई ""असंवेदनशील"" को सङ्ज्ञा दिएका छन्।

लेखक आन्विका गिरीले लामिछानेको निलम्बन फुकुवा हुनुले “बलात्कारजस्तो जघन्य अपराधका आरोपित समाजमा निर्धक्क स्वीकार्य हुने र न्यायका लागि लड्ने सर्भाइभर लुकेर बस्नुपर्ने” नजिर स्थापित गर्ने विचार राखेकी छन्।

“यस्तो घिनलाग्दो समाज त कसैलाई चाहिएको होइन होला नि?” उनको प्रश्न छ। उनले लैङ्गिक हिंसाको मुद्दामा संवेदनशील नभएकाले क्यानका पदाधिकारीलाई पदमुक्त गर्नुपर्ने माग राखेकी छन्।

रवि तिमिल्सिनाले ट्विटरमा क्यानको निर्णय पूरै आत्तिएर गरेको जस्तो भएको धारणा राखेका छन्। उनले सन्दीप लामिछानेको पक्षमा भएको निर्णयलाई ”नियम कानुनभन्दा माथि रहेर गरेको निर्णय”को सङ्ज्ञा दिएका छन्।

तिमिल्सिना भन्छन्,”मानौँ कि सन्दीप नभए खेल नै जितिन्न र सन्दीप भएका सबै खेल नेपालले जितेको छ भने जसरी बन्द प्रशिक्षणमा राखिएको छ।""

नेपाली कांग्रेसका महामन्त्री विश्वप्रकाश शर्माले आफूले क्यानका अध्यक्षलाई फोनमार्फत् यस विषयमा प्रश्न सोधेको बताएका छन्।

उनले लेखेका छन्, ""मैले सोधेँ खेलको नियम पालना गर्ने संस्थाले न्यायको नियम पालना गर्नुपर्दैन?”

उनले प्रधानमन्त्री पुष्पकमल दाहाललाई खेलकुद मन्त्रीको हैसियतमा ""मौनता जिम्मेवार जबाफ नहुने"" समेत बताएका छन्।

नेपालीको आवाज नामक अर्का ट्विटर प्रयोगकर्ताले लेखेका छन्, ""दोषी ठहर नभएका र मानसिक परिस्थितिसँग लडिरहेका भनिएका लामिछाने जो विदेश जान पाउँदैनन्। उनलाई कीर्तिपुरमा खेलाउन कति हतार?”

उनले अभियुक्तलाई फूलमाला र राष्ट्रिय झण्डासहित देशको प्रतिनिधित्व गराउनु लज्जास्पद मात्र नभई नाबालिग तथा हजारौँ हिंसामा परेका माहिलाको भावनामाथि खेलबाड समेत भएको उल्लेख गरेका छन्।

सन्दीप लामिछाने फर्किँदा समर्थकहरू खुसी

फेसबुक र टिकटकजस्ता सञ्जालमा कतिपयले लामिछाने क्रिकेटमा फर्किनुलाई खुसीको क्षण भएको बताएका छन्।

आफूलाई सामाजिक अभियानकर्मी भनेर चिनाउने केहीले उनको पक्षमा भिडिओ अन्तर्वार्ता दिएका छन्। तीमध्ये कतिपय अन्तर्वार्ताका दृश्य टिकटकमा हजारौँ पटक हेरिएका छन्।

यस प्रवृत्तिलाई उनले आरोप लाग्नुअघि कमाएको नामसँग जोडेर समेत विश्लेषण भएको छ।

“सेलिब्रिटी भएपछि त जस्ता अपराध गर्न पनि छुट पाइने रहेछ भन्ने न्यारेटिभ बन्ने डर पो देखियो,” प्रजु पन्तले लेखेकी छन्।

त्यस्तै वसन्त गौतम नामका ट्विटर प्रयोगकर्ताले “बलात्कारी आरोपीको अखडा बनुन्जेल क्यानका खेलहरू बहिष्कार गर्ने” निर्णय सार्वजनिक गरेका छन्।

फेसबुकमा आशिष ओलीले क्यानको विज्ञप्तिमा प्रतिक्रिया जनाउँदै प्रश्न राखेका छन्: बलात्कार अभियोग लागेका व्यक्तिलाई कसरी समर्थन गर्नु? उनलाई टोलीमा ल्याउँदा अन्य खेलाडीको क्षमतामाथि विश्वास नगरे जस्तो भएन र?

उत्कृष्ट खेलाडी भएकै कारण छनौट भए पनि छोटो समयमै हुन लागेका लिग २ का खेलहरूमा तनावका कारण सन्दीपले पहिलेको जस्तै खेल देखाउन सक्ने विषयमा द्विविधा रहने उनी बताउँछन्।

उनले अदालतको अन्तिम फैसला कुर्नु नै विकल्पका रूपमा सुझाएका छन्।

घटना के हो

प्रहरीका अनुसार पीडित भनिएकी किशोरी १७ वर्षकी छन् र उनले आफन्तको सहयोगमा गत भदौ २१ गते काठमाण्डूको गौशाला प्रहरी कार्यालयमा उजुरी दिएकी थिइन्।

जिल्ला अदालतले लामिछानेविरुद्ध पक्राउ पुर्जी जारी गरेपछि गत भदौ २३ गते नेपाल क्रिकेट सङ्घको कार्य सम्पादन समितिले उनलाई राष्ट्रिय क्रिकेट टोलीबाट निलम्बन गरेको थियो।

नेपालमा उजुरी दर्ता हुँदा उनी क्यारिबीअन लीग खेल्न जमैकामा थिए।

आरोपहरू सार्वजनिक भएपछि उक्त लीगलाई बीचमै छाडेर केही समय सम्पर्कविहीन भएका लामिछाने त्यसको केही समयपछि नेपाल फर्केका थिए।

प्रहरीले सन्दीप लामिछाने निर्धारित समयभित्र नेपाल नआएपछि उनी विरुद्ध इन्टरपोलमार्फत् सूचना पनि जारी गरेको थियो।

त्यसपछि सन्दीपले पहिलो पटक फेसबुक स्टेटस लेख्दै आफूलाई फसाइएको र त्यसविरुद्ध कानुनी लडाइँ लड्ने जनाएका थिए।"
"दुई वर्ष अगाड‌िसम्म कतै नाम नसुनिएका लामिछाने छोटो अवधिमा एकाएक राष्ट्रिय टोलीको अभिन्न अंग बने, यु-१९ टोलीको कप्तान बने र उनले हङकङ ब्लिट्जजस्तो व्यावसाय‌िक प्रतियोगिता खेले।

त्यहाँ अष्ट्रेलियाका पूर्वकप्तान माइकल क्लार्कजस्ता खेलाडीको नजरमा परेपछि अष्ट्रेलिया पुगे, त्यहाँको ए ग्रेडको प्रतियोगिता खेले र अहिले विश्वकै ठूलो व्यवसाय‌िक क्रिकेट प्रतियोगिता मानिने आईपीएलमा समेत अवसर पाए।

सबैको वाहवाही पाउँदै सन्दीप

यसबीच उनले आफ्नो लेग स्प‌िनको जादु छर्दै आएका छन्। यु-१९ विश्वकपमा उनले आयरल्याण्डविरुद्ध ह्याट्रिक विकेट लिए, जुन सफलता यो उमेर समूहमा पाँचजनाले मात्र प्राप्त गरेका छन्।

एउटा क्रिकेट अनलाइन सर्भेमा गत वर्ष उनी विश्वका उत्कृष्ट २५ युवा खेलाडीहरुको सूचीमा परेका थिए। 'लिटिल च्याम्प' को उपमा पाएका उनी नेपाली शेन वार्नको उपनामले पनि चर्चित छन्।

लेग स्पिनर लामिछानेको 'लेग ब्रेक गुगली' शैली उनको विशेषता मानिन्छ।

यो उमेरमा उनले घुमाउरो बलमा माइकल क्लार्कमात्र होइन आईपीएलका प्रशिक्षक रिक्की पोन्टिङ समेत कायल छन्।

जसका कारण उनले पहिलो नेपाली खेलाडीका रूपमा आईपीएलमा प्रवेश पाएका हुन्।

लामिछाने आईपीएलमा यो वर्ष छानिएका एसोसियटतर्फका एकमात्र खेलाडी समेत हुन्।

चर्चा

लामिछाने आईपीएलमा छानिएको खबरले नेपालमा ठूलै तरङ्ग ल्याइदिएको थियो।

क्रिकेट निकै लोकप्रिय भएको दक्षिण एसियाको सानो राष्ट्र नेपाल, जो एसोसियट राष्ट्रहरूमा टेस्ट खेल्न सक्ने सम्मको सम्भावनाको देशको रुपमा चिनिन्छ, त्यहाँका क्रिकेट प्रेमीहरू यो घटनापछि निकै उत्साहित छन्।

सामाजिक सञ्जालहरूमा बधाईको ओइरो नै लाग्यो।

बधाई दिनेमा अन्तर्राष्ट्रिय चर्चित खेलाडीदेखि नेपालका क्रिकेटप्रेमी र राजनीतिज्ञ समेत थिए।

नेपालका प्रधानमन्त्री केपी ओलीले ट्वीट गर्दै भनेका थिए, ""बधाई सन्दीप। म मात्र होइन सारा नेपालीको तिमीमाथ‌ि गौरव छ। तिम्रो आगामी यात्रा अझ रोचक बनोस्।""

फेर‌ि लामिछानेको समाचार त्यतिबेला आएको छ, जतिबेला नेपाल क्रिकेट संघ अन्तर्राष्ट्रिय क्रिकेट परिषद्-आईसीसीको निलम्वनमा छ।

घरेलु क्रिकेट संरचना अहिले लगभग ठप्प छ र उकुसमुकुसको वातावरणबाट नेपाली क्रिकेट मुक्त भएको हेर्ने चाहनामा क्रिकेट प्रेमीहरू छन्।

यस्तो परिस्थितिमा एक नेपाली आईपीएलमा पुग्नुले ओरालो लागेको नेपाली क्रिकेटलाई उकास्न मद्दत पुग्ने क्रिकेट अधिकारीहरूको ठम्याइ छ।

राष्ट्रिय टोलीका पूर्वप्रशिक्षक राजु बस्नेत भन्छन् , ""सन्दीप एकजना प्रतिनिधि पात्र मात्र हुन्। उनको आइपीएल उपस्थितिले नेपालमा पनि उतिक्कै राम्रा क्रिकेटरहरू छन् भन्ने सन्देश फेर‌ि दोहोरिएको छ र यसले अन्य युवा खेलाडीलाई समेत ऊर्जा मिलेको छ।""

विगत

लामिछाने नेपालको पहाडी जिल्ला स्याङ्जामा जन्मिएका हुन्।

बुबा भारतीय रेल्वे सेवामा काम गर्ने भएकाले बाल्यकाल भारतमा ब‌िताएका उनले त्यहाँ आधारभूत क्रिकेट सिकेका थिए।

पछि पढाइका लागि नेपाल फर्के। पश्चिम नेपालको नवलपरासीको रजहरमा दिदीको घरमा बसे र त्यहाँ क्रिकेट सिक्न मग्न भए।

लामिछाने आफ्नो गाँउबाट १८ किमी टाढा रहेको चितवन क्रिकेट एकेडेमीमा दिनहुँ प्रशिक्षण गर्न आँउथे।

उनका प्रशिक्षक राजु खड्का लामिछानेबारे भन्छन्, ""पहिलो दिनमा नै उनी अरूभन्दा अलग छन् भन्ने मलाई लागेको थियो। उनको बल घुमाई असाधारण थियो। अनि सिक्ने भोक उनमा धेरै थियो।""

प्रशिक्षक राजुले उनलाई १९ वर्षको राष्ट्रिय टोलीमा समावेश गर्ने प्रयास गरे। तर सुरुमा उनी छनोटमा पर्न सकेनन्।

त्यसैबेला नेपालका श्रीलंकाली मूलका क्यानेडेली प्रशिक्षक पुबुदु दशानायक नयाँ खेलाडीको खोजीमा थिए।

ट्यालेन्ट हन्टको क्रममा चितवन एकेडेमीमा पुगेका प्रशिक्षक पुबुदु लामिछानेलाई देखेपछि तत्कालै प्रभावित भए र सिधै राष्ट्रिय टोलीको क्याम्पमा बोलाए।

त्यहाँबाट उनको राष्ट्रिय टोलीको यात्रा सुरु भयो र उनले फर्केर हेर्नुपरेन।

प्रतीक्षा

आईपीएलमा छानिएपछि अब नयाँ बहस शुरु भएको थियो-- सन्दिपले आइपीएलमा खेल्न पाउँछन् की बेन्चमै सीमित हुनेछन्?

दिल्ली डेयरडेभिल्सले ४ करोड भारुमा किनेका अर्का अनुभवी लेग स्पिनर अमृत मिश्रा पनि छन्। जसको उपस्थितिमा २० लाख भारुमा लिइएका लामिछानेले कमै मात्र मौका पाउन सक्ने अनुमान गरिएको थियो।

अनुमान गरिए झैं मैदानमा उत्रिन सदिपले ११ वटा खेल पर्खिनुपर्‍यो। १२ औं खेलमा भारतीय कप्तान विराट कोहलीको टिम रोयल च्यालेञ्जर्स ब्यांगलोरविरुद्ध उनले पहिलो मौका पाए।

त्यो खेलसँगै लामिछानेको नाममा थुप्रै इतिहास एक साथ बन्यो। उनी आइपीएल खेल्ने पहिलो नेपाली, आइपीएल खेल्ने १३ औं राष्ट्रका खेलाडी, तेस्रो कम उमेरका खेलाडी बने।

महत्त्वपूर्ण कुरा के रह्यो भने उनको पहिलो खेलको प्रदर्शन उतिकै प्रभावकारी बन्न सक्यो।

कप्तान कोहली र विश्वमै कहलिएका एबी डी भिलियर्सविरुद्ध उनले बल फ्याँके। र, ती खेलाडीले सन्दीपको बलिङ शैलीको खुलेर प्रशंसा गरे।

पूरै ४ ओभर बलिङ गरेका उनले २५ रन दिएर १ विकेट लिन सफल भएका थिए।

सन्दीपले रोयल च्यालेञ्जर्सका विकेटकिपर-ब्याट्सम्यान पार्थ‌िव पटेललाई एलबीडब्लुको धरापमा पारेका थिए।

धैर्य

दिल्लीमा आबद्ध भएपछि लामिछानेले भनेका थिए, ""आईपीएलमा आबद्ध हुन पाउनु नै मेरो लागि उपलब्धि हो। मैले यहाँबाट धेरै कुरा सिक्न सक्छु।""

११ वटा खेल बेन्चमा बसेर बिताएपछि उनको प्रतिक्रिया थियो, ""यो मेरो धैर्यको परीक्षा हो। जीवनमा अझै धेरै परीक्षा मैले दिनुछ।""

दिल्लीले अब भारतका चर्चित पूर्व कप्तान महेन्द्र सिंह धोनीको चेन्नई सुपर किंग्स र तीन पटक आइपीएल जितेको रोहित शर्माको टोली मुम्बई इन्डियन्सविरुद्ध खेल्दैछ।

सन्दीपको पछिल्लो प्रदर्शनले घरेलु मैदान दिल्लीमै हुने यी दुवै खेलमा उनले खेल्न पाउने सम्भावना रहेको बताइन्छ।"
"बलात्कारको मुद्दा खेपिरहेका राष्ट्रिय टोलीका पूर्व कप्तान लामिछानेलाई नेपाल क्रिकेट सङ्घ क्यानले तन्दरुस्तीको लागि भन्दै अभ्यासमा बोलाएको छ, जुन उनलाई राष्ट्रिय टोलीमा राख्ने कदम त होइन भनी शङ्काको रूपमा हेरिएको छ।

सामाजिक सञ्जालमा क्यानको निर्णयको पक्ष र विपक्षमा प्रयोगकर्ताहरूले आफ्नो धारणा राखिरहेका छन्।

आगामी महिनामा नेपालमा हुने आइसीसी विश्वकप क्रिकेट लिग २ शृङ्खलाका लागि क्यानले अर्को हप्ताबाट राष्ट्रिय टोलीको बन्द प्रशिक्षणमा सुरु गर्दैछ।

गतहप्ता रिहा भएका लामिछानेले थुनामुक्त हुनासाथ 'राष्ट्रिय टोलीमा फर्किने' इच्छा देखाएका थिए।

पाटन उच्च अदालतका न्यायाधीशद्वय रमेश ढकाल र ध्रुवराज नन्दको इजलासले लामिछानेलाई तारेखमा छोड्न दिएको निर्णयमा केही सर्तहरू छन्।

जसमा मुद्दाको फैसला नभएसम्म लामिछानेले देश छोड्न रोक लगाइएको छ भने काठमाण्डू छोड्नको लागि समेत प्रहरीलाई लिखित जानकारी गराउनुपर्ने भनिएको छ।

त्यस्तै मुद्दासँग सम्बन्धित विषयमा प्रभाव पर्ने गरी कुनै पनि काम गर्न पूर्ण रूपमा प्रतिबन्ध गरिएको छ। जस्तै विचाराधीन मुद्दाका विषयमा बोल्न, सामाग्री प्रकाशन गर्न, जुनसुकै सामाजिक सञ्जालमा टीकाटिप्पणी गर्न रोक लगाइएको छ।

त्यसैगरी पीडित भनिएकी किशोरी वा उनको परिवारका सदस्यलाई कुनै पनि माध्यमबाट, कुनै पनि किसिमको डर, त्रास, धम्की वा दबाब दिने, प्रभाव पार्ने वा दुरुत्साहन दिने वा सो सम्बन्धी कुनै कार्य नगर्नु, नगराउनु भनी 'निर्देशनात्मक आदेश' दिइएको छ।

तर खेल खेल्न नपाउने भनी प्रत्यक्ष निर्देशन भने दिइएको छैन।

फरक धारणा

लामिछानेको तर्फबाट बहस गरेका अधिवक्ता सरोज घिमिरे मुद्दालाई कहिँकतैबाट असर नपर्ने गरी खेल्न पाउने लामिछानेको अधिकार रहेको बताउँछन्।

उनले भने, ""संविधानले दोषि प्रमाणित नहुँदासम्म निर्दोष रहने अनुमान गरिन्छ भन्छ। अर्को, कानुनले नै उनलाई खेल्न नपाउने गरी वञ्चित गरेको छैन। उनले सजाय पाइसकेको अवस्था पनि छैन। अनि खेलकुदमा संलग्न हुनु भनेको मुद्दा प्रभावित हुने विषय होइन। त्यसैले खेलकुद जस्तो गतिविधि गर्न उनी स्वतन्त्र छन्।""

अधिवक्ता घिमिरेले सार्वजनिक जीवन जिउन पाउने खेलाडी लामिछानेको आधारभूत अधिकार र मानव अधिकार रहेकोले त्यसबाट वञ्चित गर्न नमिल्ने बताए।

""भोलि मुद्दा लम्बिएर पाँच ५ वर्ष पुगेमा र त्यतिञ्जेल उनलाई खेल्नबाट रोकेमा उनको करिअर नै समाप्त हुने अवस्था बन्छ र त्यो उनीमाथिको अन्याय हुनेछ।""

अदालतमा बहसको क्रममा आफूले सन्दीपको क्रिकेट करिअरको विषयमा जानकारी गराएको र त्यससम्बन्धी सम्पूर्ण कागजात अदालतमा पेस गरिसकेको हुनाले अदालत पनि यो विषयमा जानकार भएको अधिवक्ता घिमिरेले बताए।

तर अधिवक्ता लक्ष्मी श्रेष्ठ भने लामिछानेले राष्ट्रिय टोलीको नेतृत्व गरे त्यसले अदालतले दिएको निर्देशनको उल्लङ्घन हुने ठान्छिन्।

बलात्कार गम्भीर प्रकृतिको फौजदारी अपराध भएकोले त्यसका अभियुक्तले व्यक्तिगत बाहेक सार्वजनिक चासोको विषयमा काम गर्न नमिल्ने उनको तर्क छ।

उनले भनिन्, "" लामिछानेलाई जेलको सट्टा घरमा बसेर मुद्दा लड मात्र भनेको हो। उनको निजी स्वतन्त्रता बाहेक सार्वजनिक चासो त्यो पनि राष्ट्रको प्रतिनिधित्वको विषयमा सक्रिय बन भनेको होइन। त्यसो गरेमा अदालतको आदेशको उल्लङ्घन हुन जानेछ र उनी पुन: जेलमै बसेर मुद्दा लड्नुपर्ने स्थिति बन्नेछ। ""

पाटन उच्च अदालतले आदेशमा यदि लामिछानेले सर्तहरू उल्लङ्घन गरेमा आदेश स्वतः निष्क्रिय भएको ठानिने जनाएको छ।

क्यान के गर्दैछ?

अधिवक्ता घिमिरेका अनुसार लामिछानेलाई निलम्बन गरेको निकाय नेपाल क्रिकेट सङ्घले निलम्बन फुकुवा गरे उनी खेल्न योग्य हुनेछन्।

लामिछानेमाथि मुद्दा दायर भए लगत्तै नेपाल क्रिकेट सङ्घले उनलाई निलम्बन गरेको थियो।

क्रिकेट सङ्घले अब उनलाई राष्ट्रिय टोलीमा समावेश गर्न मिल्ने वा नमिल्ने भन्ने विषयमा सम्बन्धित निकायहरूसँग परामर्श गरिरहेको जनाएको छ।

अन्तर्राष्ट्रिय क्रिकेट परिषद् आइसीसीले लामिछानेलाई खेलाउन कुनै आपत्ति नभएको जनाएको क्यान अध्यक्ष चतुरबहादुर चन्द बताउँछन्।

उनी भन्छन्, "" सन्दीपलाई खेलाउन मिल्ने वा नमिल्ने भन्ने विषयमा गहन छलफल भइरहेको छ। आइसीसीले भने उनलाई खेल्न स्वीकृति दिइसकेको छ। अब हामी देशको कानुनबारे अध्ययन गरिरहेका छौँ।""

क्यानले खेल्न मिल्ने निष्कर्ष निकालेमा अर्को हप्ता नै लामिछाने बन्द प्रशिक्षणमा सामेल हुन पाउनेछन्।

नेपालले आगामी फागुन २ देखि ९ गतेसम्म काठमाण्डूस्थित कीर्तिपुर मैदानमा आइसीसी विश्वकप क्रिकेट लिग दुई अन्तर्गत नामिबिया र स्कटल्यान्डसँग त्रिकोणात्मक शृङ्खला खेल्दैछ।

सन् २०१९ देखि २०२३ को यो शृङ्खलामा नेपालसहित सम्मिलित ७ एसोसियट राष्ट्रले ३६ खेल खेल्नुपर्नेछ।

जसमा नेपालले २४ खेल खेलिसकेको छ र १२ खेल खेल्न बाँकी छ।

तालिकाको छैटौँ स्थानमा रहेको नेपालले उत्कृष्ट पाँच भित्र रहन नसके एक दिवसीय अन्तर्राष्ट्रिय मान्यता (ओडिआई) गुमाउनेछ।

अन्तर्राष्ट्रिय अभ्यास के छ?

चर्चित अन्तर्राष्ट्रिय खेलाडीहरू पनि बलात्कार जस्तो फौजदारी मुद्दामा पर्ने गरेको इतिहास छ। तर मुद्दाको फैसला नहुन्जेल उनीहरूको खेलकुद जीवनलाई भने निरन्तरता दिएको देखिन्छ।

सन् २०२० मा पाकिस्तानका अलराउन्डर क्रिकेट कप्तान बाबर आजममाथि बलात्कारको मुद्दा परेको थियो।

उनको छिमेकी तथा स्कुलका साथी भनिएकी हामिजा मुख्तरले उनीमाथि विवाहको बाचा गरेर बलात्कार गरेको र आफू गर्भवती भएपछि बाचाबाट पन्छिएको भन्दै मुद्दा दायर गरेकी थिइन्।

उनको मुद्दा अझै टुङ्गिएको छैन। तर आजमलाई खेल्नबाट भने रोक लगाइएको छैन।"
"वास्तवमा मैले बारम्बार र लाजमर्दो रूपमा यो लेख सिध्याएर बुझाउनका लागि दिइएको समयसीमा पनि कटाएँ।

म यसलाई ‘पत्रकारिताकै एक अभ्यासको रूप हो’ भनेर बहाना बनाउन पाए हुन्थ्यो भन्ने चाहन्छु। तर कुरा त्यसो होइन।

मलाई थाहा छ- यस्तो ढिलो गर्ने म एक्लो व्यक्ति होइन।

हाम्रा वरपर ढिलो भैरहने धेरैथरीका मानिसहरूका बारेमा हामी सबैलाई थाहा नै छ: कोही कामकाजी दम्पत्तीका बच्चा हेरिदने मानिस हुन्छन् जो सधैँ काममा ढिलो आउने हुन सक्छन्।

अर्का त्यस्ता सहकर्मी हुन सक्छन् जसले सधैँ उनलाई दिइएको काम समाप्त गर्ने समयसीमाभित्र कहिल्यै काम पूरा गर्दैनन्।

अनि, तपाईँका कोही त्यस्ता साथी पनि हुनसक्छन् जस्लाई सँगै खाना खानको लागि कतै बोलाउनु पर्यो भने निश्चित समयभन्दा ३० मिनेट अगाडिको समय दिएर बोलाउनु पर्ने हुन्छ।

कसैको अरूलाई पर्खाउने जुन बानी हुन्छ त्यो जस्तो रिस उठाउने व्यवहार अरू थोरै मात्र छन्।

तर कसैले तपाईँलाई पर्खाइरहेको बेला तपाईँको मनमा जस्तो सुकै धारण बनेको भएपनि त्यसको अर्थ के होइन भने तपाईँका साथी वा तपाईँका सहयोगी स्वार्थी छन्।

ढिलोपनको मनोविज्ञानमाथि विचार गरी हेर्दा त्यो मानिसको मष्तिष्कले कुनै हदसम्म सही ढङ्गले कार्य नगर्दा उत्पन्न हुन गएको नतिजा जस्तो देखिनसक्छ।

तर त्यसलाई ठिक गर्नका निम्ति पनि धेरै कुराहरू छन्।

ढिलो गर्ने मानिसहरू अशिष्ट र अल्छी होइनन्

कारण भ्रमपूर्ण हुँदाहुँदै पनि ढिलो गर्ने व्यक्तिप्रतिको धारणा प्राय: सधैँ नकारात्मक हुन्छ।

""उनीहरूलाई अव्यवस्थित, असङ्गठित, अशिष्ट र अरूका लागि विचार नगर्ने मानिसका रूपमा बुझ्न सजिलो छ,"" संज्ञानात्मक (कग्नेटिभ) व्यवहारसम्बन्धी चिकित्सक तथा लन्डनमा चिकत्सकीय मनोविज्ञानको तालिम लिएका ह्यारिएट मेलोट, भन्छन्।

""मेरो क्लिनिकमा आउनेहरू बाहेक अरू कोही ढिलो हुँदा म पनि रिसाउँछु।""

तर धेरै ढिलो गर्ने मानिसहरू कम्तीमा पनि केही हदसम्म व्यवस्थित हुन्छन् र साथीहरू, परिवार र मालिकलाई खुसी पार्न चाहन्छन्।

समयको पालना गर्न असमर्थ हुने मानिसहरूले प्रायः यो कुरा बुझ्छन् र ढिलो हुँदा आफ्नो सम्बन्ध, प्रतिष्ठा, करिअर र पैसामा कति नोक्सानी हुनसक्छ भनेर उनीहरूलाई धेरै पीडा र अप्ठ्यारो महसुस हुन्छ।

'नेभर बी लेट अगेन' पुस्तकमा डायना डेलोन्जोरले लेखेकी छिन्, ""केही व्यक्तिहरू छन् जसले अरूलाई पर्खाउन पाउँदा आनन्द लिन्छन्। यदि तपाईँ सामान्य हुनुहुन्छ भने, तपाईँले ढिलो हुने कुरालाई घृणा गर्नुहुन्छ। आलस्य तपाईँको श्राप हो।""

बहानै बहाना

विशेषगरी एकदमै धेरै ढिलो हुँदा प्रस्तुत गरिने खासगरी केही कारण वा बहानाहरूलाई संसारभरि सहजै स्वीकार गरिन्छ। त्यस्ता कारणमा आफ्नो स्वास्थ्य खराब भएको वा आफू दुर्घटनामा परेको जस्ता उदाहरणहरू पर्छन्।

तर अन्य केही बहानालाई सहज रूपमा लिएर स्वीकार्न त्यति सजिलो छैन।

ढिलो गर्ने कतिपय व्यक्तिहरू समयमै उपस्थित हुन नसक्नुलाई समयको ख्याल गर्ने बानी भन्दा महत्त्वपूर्ण कुराहरूमा ध्यान दिने र गहन विचार गर्ने आफ्नो बानी भएको बताउँदै त्यसबाट बच्न खोज्छन्।

त्यस्ता मानिसहरू सधैँ ढिलो हुने बानीलाई आफूले धेरै दबाबमा उत्कृष्ट काम गर्न सक्ने वा बिहान सबेरै उठ्नुको साटो लाटोकोसेरो जस्तै राति अबेरसम्म बसेर काम गर्न सक्ने बानी छ भनेर टार्छन्।

लन्डनकी एकजना शिक्षिका जोआना भन्छिन् कहिलेकहीँ सोचाइमा भिन्नताका कारण ढिलो हुने उनको छवि बनेको हुनसक्छ। उनी आफ्नो थर बताउँन चाहन्नन्।

उनी भन्छिन्, ""एकजना साथीले भेट्न बोलाए र 'सात बजेपछि जुनसुकै बेला आउँदा हुन्छ' भने तर म आठबजे वा त्यसपछि गएँ भने उनी रिसाउँछन्।""

सधैँ ढिलो हुनु तपाईँको गल्ती नहुन सक्छ। तपाईँको व्यक्तित्व त्यस्तैखाले हुन पनि सक्छ।

विशेषज्ञहरू भन्छन्- समयनिष्ठ भावनाको कमी भएका व्यक्तिमा प्रायः समान खाले व्यक्तित्वसम्बन्धी लक्षणहरू हुन्छन्।

त्यस्ता लक्षणमा आशावादी, आफैँलाई नियन्त्रण गर्ने क्षमतामा कमी र चिन्ता वा रोमाञ्चकताको खोजीलगायत पर्छन्।

व्यक्तित्वमा देखिने भिन्नताले हामी कसरी समय बित्दै गएको अनुभव गर्छौं भनेर पनि व्याख्या गर्न सक्छौँ।

सान डिएगो स्टेट युनिभर्सिटीमा मनोविज्ञानका प्राध्यापक जेफ कोन्टीले सन् २००१ मा एउटा अध्ययन गरे।

त्यसमा उनले सहभागीलाई टाइप ए (महत्वाकांक्षी र प्रतिस्पर्धी) टाइप बी (सृजनात्मक, प्रतिबिम्ब प्रस्तुत गर्ने र अन्वेषण रूचाउने) गरी दुई समूहमा विभाजन गरे।

उनले उनीहरूलाई घडीविना नै एक मिनेट बित्न कति समय लाग्छ भनेर बताउन भने।

करिब ५८ सेकेन्ड बित्दा समूह ए का मानिसहरूले एक मिनेट बितेको महसुस गरे।

समूह बी का सहभागीहरूले ७७ सेकेन्डपछि मात्र एक मिनेट बितिसकेको महसुस गरे।

तपाईँ आफैँ आफ्नो सबैभन्दा ठूलो शत्रु हो

टिम अर्बन एकजना प्रसिद्ध टेड (TED) वक्ता र स्व-घोषित 'ढिलो व्यक्ति' हुन्।

उनले सन् २०१५ मा ढिलो गर्नेहरूलाई ""आफूलाई पराजित गर्ने अनौठो बानी हुन्छ"" भनेर लेखेका छन्।

उनले त्यस्ता मानिसहरूलाई जनाउन एउटा नाम दिए: क्लिप (CLIP) त्यसको अर्थ ""सधैँ ढिलो हुने र मनस्थिति ठिक नभएका मानिसहरू"" भन्ने पनि उनले लगाए।

वास्तवमै ढिलो हुनुका अन्य धेरै कारणहरू छन् तर धेरै आफैँले आफैँमाथि थुपारेका कारणहरू हुनेगर्छन्।

जोआना सबैभन्दा कष्टकर उदाहरण भनेको विद्यालयको नतिजा प्रतिवेदन लेख्नु रहेको बताउँछिन्।

उनी भन्छिन्, ""म कहिले पनि समयसीमाभित्र त्यो काम सम्पन्न गर्न सक्दिन। त्यसले गर्दा मलाई त्यो कामका बारेमा वास्ता छैन भने जस्तो देखिन्छ। म स्कूले प्रतिवेदनकाबारे सोचेर हप्तौँ बिताउँछु र प्रत्येक बच्चाको मूल्याङ्कनबारे विचार गर्छु। यी प्रतिवेदनहरू तयार पार्न ढिलो हुन गएपछि त्यस विषयमा मेरो सोचाइ र चिन्ता अनि चासोको विषय ओझेलमा पर्न जान्छ।""

मेलोट भन्छन्- ढिलो गर्ने केही व्यक्तिहरूमा ""धेरै चिन्ताजनक मानसिक समस्या वा न्युरोलोजिकल अवस्था हुनसक्छ।""

उदाहरणका लागि मेलोट भन्छन्, ""चिन्ता निदान भएका मानिसहरू प्रायः निश्चित परिस्थितिहरूबाट टाढा रहन्छन्।""

""कम आत्मसम्मानको भावना भएका व्यक्तिहरू उनीहरूको क्षमताको बारेमा आलोचनात्मक हुनसक्छन् जसले उनीहरूलाई आफ्नो काम जाँच गर्न थप समय लिन सक्छ।""

समयमै पुग्नुहोस्

डाक्टर लिन्डा सापाडिन न्यूयोर्कमा निजी स्वास्थ्य सेवा प्रदान गर्ने मनोवैज्ञानिक हुन्।

उनी 'हाउ टु बिट प्रोक्रास्टिनेशन इन द डिजिटल एज' की लेखक पनि हुन्।

उनी भन्छिन् केही निरन्तरका ढिलाइ ""एकखाले अब्सेसिभ सोचसम्बन्धी समस्या""बाट आउँछ।

छोटकरीमा भन्दा आफूलाई दिएको समयसीमाभित्र कुनै काम पूरा गर्न सक्दिनँ की भन्ने डरका कारण पनि ढिलो हुन गएको हुनसक्छ।

किनकि त्यो डरबाट कसरी बाहिर निस्कने भन्दा पनि त्यो नै डर कारण बनिदिनसक्छ त्यसलाई सामान्यत: “तर” भन्दै प्रकट गरिन्छ।

उदाहरण दिँदै उनले भनिन्, “तपाईँले आफैँलाई भन्नसक्नुहुन्छ, ‘म त्यो कार्यक्रममा समयमै उपस्थित हुन चाहन्थेँ तर मैले के लगाउने भनेर निर्णय गर्न सकिनँ; मैले लेख लेख्न थालेँ तर मलाई डर लाग्यो कतै मेरा सहकर्मीहरूले यो राम्रो भएन पो भन्छन् कि?”

उनी आफ्नो डरलाई हटाउन मानिसहरूले 'तर' भन्लान् की भन्ने आशङ्कालाई 'र' मा परिवर्तन गर्नुपर्ने सुझाव दिन्छिन्।

'तर' ले विरोध र अवरोधलाई जनाउँछ; 'र' ले जोड्ने काम गर्छ।

उनी भन्छिन्, “त्यसैले त्यसपछि आफ्नो जिम्माको काम कम चुनौतीपूर्ण बन्न जान्छ, र अवरोधको डर कम हुन्छ।""

डेलोन्जरले आफूलाई सधैँ ढिलो गरेको जस्तो देखिने कारणलाई पहिचान गरेर र अनुकूल बनाएर समयनिष्ठ बन्न सुरु गरिन्।

उनले आफूलाई सुधार गर्ने प्रयास बारम्बार असफल भएपछि मात्रै आफ्नो बानी सुधार्न सफल भएको बताइन्।

त्यो अनुभवपछि मात्र उनले आफूले चाहेको कुरा परिवर्तन गर्नु नै सुधार गर्ने एक मात्र उपाय भएको चाल पाइन्।

उनले समयमै काम सक्नु वा उपस्थित हुनुले आफूलाई भरपर्न सकिने व्यक्तिका रूपमा स्थापित गरेको महसुस गरेको बताइन्।

पर्खिनेहरूका लागि पनि उपाय भएको उनको कथन छ।

उनी पर्खिनेहरूले पनि रिसाउनुको साटो “यदि एक मिनेट पनि तिमी ढिलो भयौ भने म तिमीलाई छाडेर जान्छु” भन्ने खालको कुरा गर्नुपर्ने बताउँछिन्।

त्यस्तै कुनै काममा सँगै राखिएका सहकर्मीले ढिलो गरेमा त्यो काममा अर्को पटक सँगै राख्दिन र त्यो कुरा हाकिमले थाहा पाउँछन् भनेर पनि भन्नुपर्ने उनको तर्क छ।"
"लकडाउनमा कैयौँ मानिसहरूले आफ्नो वियोगान्त प्रेम प्रसङ्गहरू सम्झिए। कतिले आफ्नाो पूर्वप्रेमी वा पूर्वप्रेमिकाको खोजीसम्म डोर्‍यायो।

कसैले फेरि भेटे त कसैको भाग्यमा फेरि पनि पीडा नै आयो।

बीबीसी न्यूजमा प्रकाशित प्रेमसम्बन्धी समाचार पढेर पाठकहरूले आफ्नो लकडाउन प्रेमकथा पठाएका छन्।

ती लकडाउन प्रेमकथाबाट छानिएका केही अनुभवहरू:

एकअर्कालाई माफ गर्‍यौँ

मेरी पूर्वप्रेमिकासँग मे महिनाको सुरुमा सम्पर्क भयो।

ह्वाट्सएपमा 'हाई' भन्ने सन्देश आयो। उनले जोखिम उठाएकी थिइन्।

तर मैले पछिल्लो आठ वर्षमा नम्बर परिवर्तन गरेको थिइन। उनी सही ठहरिइन्।

हामी सन् २००९ मा एक वर्ष सँगै थियौँ, त्यसपछिका केही वर्ष जटिलतामा बित्यो। त्यही सामान्य सन्देशसँगै हामी छ हप्तादेखि कुराकानी गरिरहेकाछौँ।

भिडिओ वार्ता र सन्देश आदानप्रदानमात्र होइन लकडाउनमा पनि एकपटक त भेट पनि गर्‍यौँ।

नराम्रो विगतलाई लिएर हामीले एकअर्कालाई माफ गरिदिएको जस्तो लाग्छ।

दुवैको उमेर बढेको छ, थप परिपक्व भएका छौँ र गल्तीहरू स्वीकार गर्ने भएका छौँ।

पछिल्ला दिनहरू निकै तीव्र रूपमा अघि बढेका छन्। तर भविष्यबारे अनुमान गर्नु हतारो हुन्छ।

परिस्थितिले हामी एकसाथ हुने सम्भावना देखाएको छ। तर हामी फेरि पूर्णकालीन काममा फर्किएपछि अवस्था के हुन्छ भनेर हेर्ने र पर्खिने निधो गरेका छौँ।

महामारीले दु:ख र कष्ट निम्त्याएको छ तर केही हदसम्म कहिल्यै छुट्टिन नहुने दुई व्यक्तिको मिलन पनि गराएको छ।

उनलाई क्षमा दिएँ

मैले क्षमा दिएँ भन्न पूर्वप्रेमीलाई सम्पर्क गरेँ जोसँग १५ वर्षअघि पाँच वर्ष मैले सँगै बिताएको थिएँ।

वास्तवमा उनले खास नराम्रो केही गरेका थिएनन्। त्यसबेला मेरो मुटु छियाछिया भएको थियो। उ पीडा बोकेर गएको थियो।

त्यसलाई उसले सधैँ त्रासदीको रूपमा महसुस गरेको मलाई थाहा थियो।

तीन सन्तानकी आमा म। १० वर्षअघि बिहे गरेँ।

उ बल्ल पारिवारिक जीवनको आरम्भमा छ। मैले उसप्रति गहिरो, सम्भवत: चीरस्थायी, न्यायो माया र लगाव महसुस गर्छु।

कोभिड-१९ सुरु भएपछि मलाई लाग्यो, हरेक मानिस भाइरसबाट अछुतो रहन सक्दैन र मैले उनलाई भन्न चाहेँ कि मैले उनलाई क्षमा गरिसकेँ।

मैले उनलाई हामी सँगसँगै भएको त्यो विगतबाट रचनात्मक स्मृति बटुलेको बताएँ र मलाई जानकारी भएको उनको मनको बोझबाट उनलाई प्रारम्भिक रूपमा मुक्त गरेँ।

उनको प्रतिउत्तर खुला, कमजोर, प्रेमपूर्ण र आभारपूर्ण थियो। मैले चिन्ने बेला उनी भावनात्मक रूपमा खुला थिएनन्। त्यति कुराले उनको निम्ति त्यति धेरै महत्त्व राख्छ भन्ने ठानेकी पनि थिइन।

त्यसपछि हाम्रो सम्वाद खुला भएको छ जहाँ मैले उनलाई सहयोग गर्न सक्छु।

हामीमध्ये एकजनाको अप्रत्याशित रूपमा मृत्यु भयो भने ती अनुभव अब हाम्रो जीवनको सकारात्मक र प्रेमपूर्ण अंश बन्न पुगेका छन्।

उनले सम्मान कमाए

दुई वर्षअघि मैले सम्बन्धबिच्छेद गरेका पूर्वपतिबाट लकडाउनमा क्षमायचना गरिएको ह्वाट्सएप सन्देश पाएँ।

उनी पानीजहाजमा नौसैनिक सहकर्मीसँग प्रेममा थिए। उनीहरू मैले थाहा नपाउँदा र उनलाई नभेट्दासम्म प्रेमसम्बन्ध लुकाउन सफल थिए।

म दुई वर्षको छोरासँगै घरमा उनी आउने प्रतीक्षामा थिएँ। सम्बन्धबिच्छेदको निवेदन दिँदासम्म हामी १० वर्ष सँगै रह्यौँ।

उनी प्रेमिकासँगै गए र हामीलाई त्यागे। त्यो मेरो निम्ति पीडादायी थियो।

तर मैले मेरो भवनालाई मेरो निम्ति घातक हुन दिइन। उनले कहिल्यै त्यसबारे विस्तृतमा भनेनन् र आफ्नो कदमप्रति क्षमा मागेनन्।

त्यो पीडाबाट निस्किनु मेरो निम्ति कष्टपूर्ण रह्यो र लामो समय लाग्यो।

ती महिलाले १८ महिनामा उनलाई छाडेपछि उनको घमण्ड टुटेको र गलत गरेको महसुस भएको होला भन्ने मेरो आशा थियो।

दुई साताअघि सबै कुराको निम्ति आफू निकै दुखी रहेको भन्ने उनको सन्देश पाएँ। मैले उनलाई माफ गरिन तर उनले मेरो केही सम्मान फिर्ता पाए।

निर्णय गर्दासम्म ढिलो भइसकेछ

लकडाउनको धेरै समय मैले आफ्नो विगत हेरेँ। किशोरावस्थाका भावुक तीन वर्षपछि आफ्नो बाँकी जीवन अब मसँग बिताउन नचाहेको निर्णय सुनाएका पहिलो प्रेमीबारे सोचेँ। जोसँग मेरो फेरि कहिल्यै कुरा भएको थिएन।

हालसालै मलाई उनीसँग सम्पर्क गर्न मन लाग्यो।"
"रेखा ६८ वर्षकी भइन् त अमिताभ ८० वर्षका भए। सन् १९८१ मा अन्तिम पटक दुईजनाले सिलसिला सिनेमाका लागि एक साथ काम गरेका थिए। तर ४१ वर्षपछि पनि अमिताभ रेखाको जोडी उत्तिकै प्रख्यात छ, जुन सन् १९७६ देखि १९८१ सम्म थियो।

अमिताभ-रेखाको जोडीको लोकप्रियतालाई आजको युवा पिँढीले पनि राम्रो ठान्छ।

ती युवा जन्मिनु अघि नै यो जोडीले सिनेमामा धूम मचाएका थिए। आज ४० वर्षका होइन कि २० वर्षका युवादेखि १४ वर्षका किशोरसम्मलाई अमिताभ रेखाको जोडीको महत्त्व थाहा छ।

यी दुईजनालाई फिल्मी पर्दाका असाध्यै सानदार जोडीका रूपमा हेरिन्छ।

दुवैले केही स्मरणीय र सफल फिल्ममा काम गरेका छन् र यो जोडीलाई वास्तविक जीवनमा पनि उनीहरूको प्रेमकथाबाट चिन्ने गरिन्छ।

एउटा त्यस्तो प्रेम कहानी जुन पूरै खुलेर बाहिर आएन तर अमिताभ-रेखाको यो एउटा यस्तो प्रेमगाथा हो जसलाई कहिल्यै भुल्न सकिने छेन।

यो प्रेम कथा ४०-४५ वर्ष अघि पनि चर्चामा थियो र अहिले पनि छ। त्यसबेला पनि यसको चर्चा अलि मधुरो स्वरमा हुने गर्थ्यो र अहिले पनि। लामो मौन यात्रापछि पनि त्यसको गुञ्जन कायम नै छ।

फिल्म संसारमा प्रेमकथाको केही कमी छैन। रङ्गीन पर्दामा प्रेम गर्दा गर्दै कति जोडी साँच्चैको प्रेममा परे।

तर तीमध्ये केही मात्र विवाह बन्धनमा बाँधिएर जीवनसाथी बने। केही त्यस्ता व्यक्ति पनि छन् जसले विवाह गरेर एक त हुन सकेनन् तर उनीहरूको प्रेमगाथा अमर हुन पुग्यो।

नरगिस र राज कपूरको प्रेम कहानी त्यस्तै थियो। त्यस्तै कडीमा पर्छ अमिताभ-रेखा को प्रेमकथा पनि जसलाई समय क्रमले लुकाउन सक्दैन।

कोरोनाभाइरसका कारण भारतीय चलचित्र उद्योग बलिउड ठप्प

अमिताभ र रेखा को पहिलो भेट

अमिताभ र रेखाको पहिलो भेट अमिताभको जया भादुडीसँग विवाह हुनुभन्दा पहिले सन् १९७२ मा नै भइसकेको थियो।

खासमा निर्माता जीएम रोशन र निर्देशक कुंदन कुमारले अमिताभ-रेखालाई लिएर एउटा फ़िल्म बनाउन सुरु गरेका थिए 'अपने-पराये'। तर केही दिनको सुटिङपछि त्यो फिल्म बन्द भयो।

पछि अमिताभ बच्चनको बदलामा संजय खान र रेखा राखेर उक्त फिल्म 'दुनियाँ का मेला' नाममा बन्यो र सन् १९७४ मा प्रदर्शन भएर फ्लप हुन पुग्यो।

रेखा र अमिताभ सन् १९७३ मा फिल्म 'नमक हराम' का कारण एक साथ आए।

तर यो फिल्ममा रेखा, अमिताभको नभै राजेश खन्नाकी नायिका बनेकी थिइन्। त्यसैले अमिताभ-रेखाबीच खास कुराकानी हुन पाएन।

त्यसबेलासम्म अमिताभ-रेखा एक अर्कासँग अनजान नै रहे।

अमिताभ बच्चन र रेखाको जिन्दगीमा ठूलो मोड़ तब आयो जब सन् १९७६ मा निर्माता टीटू र निर्देशक दुलाल गुहाले यी दुईलाई आफ्नो फिल्म 'दो अनजाने' मा खेलाए।

रमाइलो कुरा यो फिल्मका नायक नायिकाको नाम पनि अमित र रेखा नै थियो। यो फिल्ममा रेखा नै नायिका थिइन् तर उनको भूमिका नकारात्मक किसिमको थियो।

रेखा त्यसअघि आफ्नो फिल्ममा त्यति गम्भीर थिइनन्।

हाँसो ठट्टाको शैलीमा काम गर्थिन्। दुवैजना फिल्ममा काम गर्न सन् १९६९ मा मुम्बइ पुगेका थिए तर रेखाले त्यसअघि नै बाल कलाकारका रूपमा फिल्ममा काम गरिसकेकी थिइन्।

अनि, सन् १९७० मा आएको उनको पहिलो फिल्म 'सावन भादो'बाट रेखा हिट भइसकेकी थिइन्।

'सावन भादो' पछि 'दो अनजाने' 'एक बेचारा', 'रामपुर का लक्ष्मण', 'कहानी किस्मत की', 'अनोखी अदा', 'धर्मा', 'धर्मात्मा', 'धर्म कर्म', 'कहते हैं मुझको राजा', 'प्राण जाए पर वचन ना जाए' और 'सन्तान' जस्ता फिल्मबाट उनी लोकप्रिय भइसकेकी थिइन्।

'दो अनजाने' मा अमिताभसँग खेल्ने भनेपछि एक टिभी शोमा आफूलाई अमिताभसँग फिल्म खेल्न अलिकति डर लागेको प्रतिक्रिया उनले दिएकी थिइन्।

आफू केही मामिलामा अमितभन्दा वरिष्ठ भए पनि अमित दिवार फिल्ममा खुब सफल भएको सन्दर्भमा उनले त्यसो भनेकी थिइन्।

""त्यसबेलासम्म मलाई अमितबारे केही थाहा थिएन। किनभने हामीले एकसाथ बसेर कुराकानी गरेकै थिएनौँ। 'दो अनजाने' को सेटमा उनीसँग काम गर्न सुरु गर्दा म आत्तिएकी थिएँ। तर त्यस दौरान उनीबाट धेरै कुरा सिकेँ। फिल्मको सेटमा हुँदा के गर्ने भन्ने मेरो धारणा नै परिवर्तन भयो। त्यसपछि मेरा लागि सेट कहिल्यै पनि खेल मैदान रहेन।""

रेखा अमिताभसँग कसरी प्रभावित भइन्?

त्यसबारे उनले यसो भनेकी थिइन्, ""म त्यसअघि कोही पनि आम व्यक्तिबाट कहिल्यै प्रभावित हुँदैनथेँ। तर अमिताभ यस्ता थिए जो मैले पहिले कहिल्यै त्यस्तो देखेकी थिइनँ। म सधैँ सोचिरहन्थेँ कसरी एकजना मानिसमा यति धेरै खुबीहरू हुन सक्छ।

मलाई यस्तो लाग्छ कि जब तपाईँलाई कोही राम्रो लाग्छ उसको हरेक कुरा राम्रो लाग्छ।

मैले जब उनलाई भेटेँ मलाई लाग्यो मैले यसअघि त्यस्तो कोही पनि भेटेकी थिइनँ।

हामी दुवैको राशि तुला हो तर कसरी एक मानिसमा यति धेरै राम्रा कुरा हुन सक्छन्।""

'दो अनजाने' को सुटिङमा अमिताभको काम गर्ने तरिका देखेर रेखा कसरी एकाएक बदलिइन्?

यसबारे रेखाले भनेकी थिइन्, ""म त्यसबेला मेरो संवाद भुल्थेँ। त्यसबेला उहाँले मलाई भन्नुभयो 'सुन्नुस त कमसेकम आफ्नो संवाद त सम्झने गर्नुस्।' उहाँ असाध्यै ध्यान र सम्मानकासाथ निर्देशकको कुरा सुन्नुहुन्थ्यो। मैले त्यो पनि उहाँसँग सिकेँ।

मलाई लाग्यो यी व्यक्तिबाट मैले धेरै सिक्नु छ। प्रेरणा लिनुछ। त्यो अवधि नै मेरो जीवन बदल्ने विन्दु रह्यो। म भाग्यमानी थिएँ र बुद्धिमान पनि थिएँ भन्ने कुरा म स्वीकार गर्छु किनभने मैले उनलाई आफ्नो प्रेरणाका लगि चुनेँ। उनी एक यस्ता शिखर अभिनेता हुन् जसका अगाडि उभिनु सजिलो छैन।""

रेखाको कुराबाट स्पष्ट हुन्छ कि उनी अमिताभको अभिनय कौशल, अनुशासन, विनम्र व्यवहार र आफ्नो कामप्रति समर्पण भाव देखेर प्रभावित भइन्। यति प्रभावित कि अमिताभका प्रति उनको भावना प्रेममा बदलियो।

२२ वर्षकी रेखा र ३४ का अमिताभ

अमिताभसँग प्रभावित भएका बेला रेखा २२ वर्षकी थिइन् त अमिताभ ३४ वर्षका थिए। त्यो उमेरमा त्यस्तो परिस्थितिमा त्यस्तो भावनामा अरू मानिस भए पनि त्यसो हुन सम्भव थियो।

एकपटक एक नामी हिरो प्रदीप कुमारले भनेका थिए ""आखिर हामी पनि मानिस हौँ। फिल्म सुटिङको दौरान यदि नायक-नायिका एक-अर्कालाई मन पराउँछन् र एक अर्कालाई इज्जत गर्छन् भने फिल्मी दृश्यमा उनीहरू भावुक भइहाल्छन् र त्यही नै प्रेममा बदलिन सक्छ।""

अमिताभ रेखाको यो प्रेम कहानीमा पनि त्यस्तै सङ्केत मिल्छ।

यसको सुरुवात रेखाबाट भयो तर अमिताभ पनि आफ्नो युवा अवस्थामा उनको मोहबाट बच्न सकेनन्।

संयोगवश मेरो अमिताभ बच्चनसँग दो अनजाने फिल्म प्रदर्शन भएपछि नै उनको घरमा भेट भएको थियो।

उनका बाबु डा. हरिवंश राय बच्चनले मलाई अमितको नयाँ फिल्म दो अनजाने राम्रो छ मौका मिले हेर्नुहोला भनेका थिए।

अमिताभ रेखाको फिल्म करिअर शिखरमा चढ्दै गर्दा अखबारहरूमा उनीहरूबीचको प्रेम सम्बन्धबारे खबर छापिने गरेका थिए।

त्यसबारे मैले हिम्मत गरेर हरिवंशजीसँग सोध्दा अखबारहरूले सत्य नभएका समाचार छाप्ने गरेको र त्यसबाट आफूहरू विचलित हुने गरेको बताएका थिए।

यसैबीच सिलसिला फिल्ममा जया, अमित र रेखासँग मुम्बइको एउटा होटेलमा भेट भयो।

सिलसिलाकै सुटिङका सन्दर्भमा रेखा र जया पनि सहज भावमा कुरा गरिरहेको देखेँ। र कसैले मलाई भन्यो जयाको बिहेभन्दा पहिले देखिनै रेखासँग चिनजान थियो।

अमिताभ रेखाको प्रेम सम्बन्धी खबरको सिलसिला फिल्म सिलसिला रिलिज भएपछि विस्तारै विस्तारै कम हुँदै गयो।

केही वर्षपछि रेखाले एक उद्योगपति मुकेश गुप्तासँग मार्च १९९० मा बिहे गरिन्। तर बिहेपछि मुकेशले आत्महत्या गरे। त्यसबाट रेखामाथि कैयौँ प्रकारका आरोप लागे।

मुकेशको मृत्युपछि पनि रेखा आफ्नो सिउँदोमा सिन्दुर लगाएर प्रकट भएपछि अमिताभ रेखाको प्रेम प्रसङ्गका समाचार फेरि बन्न थाले।

खासमा सिलसिलाका निर्देशक यस चोपडाले अमिताभ, रेखा र जयालाई मुख्य पात्र बनाउने इच्छा प्रकट गरेका थिए।

एक विशेष व्यक्तिले मलाई बताएअनुसार जया सिलसिलामा काम गर्न तयार हुँदा उनको एक सर्त थियो कि अमिताभले त्यसपछि कहिल्यै रेखासँग कुनै फिल्ममा काम गर्ने छैनन्।

त्यो कुरामा मलाई विश्वास लागेको थिएन। तर सिलसिला उनीहरूको अन्तिम फिल्म सावित भएको छ। सिलसिलापछि रेखाले करिब ८० फिल्म खेलेकी छन् र अमिताभले १५० फिल्म खेलेका छन्।

सिलसिलाबाट टुटेको सिलसिला

सिलसिलाले प्रेम कहानीको सिलसिला टुटाइदियो।

अमिताभले भने रेखासँग प्रेम सम्बन्ध रहेको कहिल्यै स्वीकार गरेनन्। जबकी रेखाले विभिन्न मन्चमा कहिले ठट्टा गर्दै त कहिले गम्भीर रूपमा आफ्नो सम्बन्ध जाहेर गर्दै आएकी छन्।

पछिल्लो करिब ४२ वर्षदेखि उनले सिउँदोमा सिन्दुर र गलामा मङ्गल सूत्र लगाउँदै आएकी छन्।

अमिताभले प्रेम सम्बन्ध अस्वीकार गरेको कुरा रेखासँग फिल्मफेयर पत्रिकाका लागि सोधिएको थियो।

रेखाले अमिताभले आफ्ना श्रीमती र बच्चाहरूलाई असर नपरोस् भनेर त्यसरी अस्वीकार गर्ने गरेको बताएकी थिइन्। तर उनले आफूले भने अमिताभलाई सारा संसारभन्दा बढी प्रेम गर्ने बताएकी थिइन्।

अमिताभले अब रेखासँग कुनै फिल्म नगर्ने भन्ने थाहा पाएपछि आफूलाई अमिताभले दिएका दुई औँठी फिर्ता दिएको रेखाले स्टारडस्ट पत्रिकालाई बताएकी थिइन्।

यति कुरा भनिसकेपछि पनि अमिताभ र रेखाबीच कुनै सम्बन्ध थिएन भन्छन् भने अमिताभ सार्वजनिक समारोहमा किन रेखाका अगाडि पर्दैनन्?

रेखाले फिल्म समारोहमा जया बच्चनसँग अनि अभिषेक र ऐश्वर्यासँग भेट्छिन तर अमिताभको नजिक पुग्दा पुग्दै अमिताभ यता उता लागिहाल्छन्।

सन् २०२१ को इन्डियन आइडल कार्यक्रममा आउँदा पनि रेखाले अमिताभलाई प्रेम कायमै रहेको जनाएकी थिइन्।

सन् १९८६ मा बीबीसी उर्दूलाई दिएको एक अन्तरवार्तामा रेखालाई एक गीत गाउन भनिएको थियो।

रेखाले मेहदी हसनको गजल गाएर आफ्नो दुख यसरी झल्काएकी थिइन् ""मुझे तुम नज़र से गिरा तो रहे हो, मुझे तुम कभी भुला ना सकोगे। ना जाने मुझे क्यूँ यकीं हो चला है, मेरे प्यार को तुम मिटा ना सकोगे।""

तर अमिताभले साहिर लुधियानवीका शब्दहरू सापटी लिन उपयुक्त ठाने, ""त्यो कुरा जसलाई गन्तव्यसम्म पुर्‍याउन सकिँदैन, त्यसलाई एउटा मिठो मोडमा पुर्‍याएर छोडिदिनुपर्छ।"""
"अमेरिकी राष्ट्रपतिहरूका निम्ति स्टेट अफ द युनियन भाषण निकै चुनौतीपूर्ण मानिन्छ किनकि सामान्यतया उनीहरूबाट त्यहाँ शक्तिशाली सम्बोधनको अपेक्षा गरिन्छ।

तर उक्त काम जो बाइडनका निम्ति झन् जटिल छ।

भकभकाउने समस्या सामना गर्दै प्रसिद्धिको बाटो हिँडेका सार्वजनिक व्यक्तित्वहरूमध्ये उनी एक प्रख्यात उदाहरण हुन्।

बोलाइमा देखिने उक्त समस्या असामान्य होइन, भकभकाउने समस्यासँग सम्बन्धित सङ्गठनहरूले विश्वभरि आठ करोड मानिसहरू वा हामी १०० जनामध्ये एक जनामा उक्त समस्या रहेको आकलन गरेका छन्।

त्योभन्दा ठूलो अनुपात बालबालिकामा रहेको भनिन्छ। २० जनामध्ये एक जनामा भकभकाउने समस्या छ भनिन्छ जसलाई अमेरिकी अङ्ग्रेजीमा रोकिएर बोल्ने समस्याको अर्थमा बुझिन्छ।

ती आँकडाहरूले प्रख्यात व्यक्ति भकभकाएको देख्नु आश्चर्य मान्नुपर्ने विषय नभएको औँल्याउँछन्।

तर वास्तविकतामा नाम चलेका व्यक्तिहरू सार्वजनिक सम्बोधनमा त्यसरी प्रकट भएको बिरलै पाइन्छ।

उदाहरणको रूपमा बाइडन अड्किएर बोल्ने समस्या भएका ह्वाइट हाउस पुग्ने पहिलो व्यक्तिको रूपमा सूचीकृत छन्।

यद्यपि १८ औँ र १९ औँ शताब्दीका उनका पूर्ववर्तीहरू थोमस जेफरसन र अब्राहम लिङ्कनमा पनि उस्तै समस्या रहेको विभिन्न विवरणहरूमा पाइन्छ।

वर्तमान राष्ट्रपतिले सन् २०२० मा तत्कालीन राष्ट्रपति डोनल्ड ट्रम्पविरुद्ध तीव्र चुनावी ध्रुवीकरण चलिरहेका बेला पनि आफ्नो अवस्था लुकाएनन्।

वास्तवमा बाइडनले १३ वर्षीय किशोर भकभकाउने ब्रेयडेन हेरिङटनलाई विश्वास गरे, जसले पार्टी सम्मेलनमा तत्कालीन डेमोक्र्याट उम्मेदवारको समर्थनमा गरेको भाषणको निकै प्रशंसा भएको थियो।

""एक खालको कमजोरीका रूपमा रहेको भकभकाउने समस्याबारे अझै मानिसहरू हाँस्छन्, त्यसो गर्दा मानिसहरू अपमानित हुन्छन्,"" त्यही वर्ष बाइडनले भनेका थिए।

अमेरिकी राष्ट्रपतिले आफ्नो भकभकाउने समस्या बेलाबखत उजागर हुने भएकाले त्यसलाई नियन्त्रणमा राख्न उच्च दबावपूर्ण अवस्थामा अझ कडा परिश्रम गर्छन् भन्ने स्वीकार गरेका छन्।

हालसालै न्यू योर्क टाइम्सको एउटा लेखले बाइडनको सार्वजनिक सम्बोधनको नियमित तयारीबारे विस्तृत उल्लेख गरेको छ। जसमा शब्द उच्चारणलाई निर्देश गर्न सहयोगी होस् भन्नका निम्ति नोट गर्ने बानीबारे पनि चर्चा छ।

भकभकाउने समस्या भएका अन्य प्रख्यात व्यक्तिहरूले व्यवहारिक अभ्यासहरू कमै अपनाएका छन्।

अपशब्दबाट 'उपचार'

हलिवूड अभिनेता स्यामुअल एल ज्याक्सन आफ्नो कैयौँ भूमिकाका निम्ति उत्ति नै प्रख्यात छन् जति आफ्ना फिल्ममा उनले एउटै अपशब्द पटक पटक बोलेका छन्।

जस्तो कि एउटै फिल्ममा उनले ४० पटकसम्म एउटा अपशब्द बोलेको रेकर्ड छ।

ज्याक्सनका निम्ति दुर्वचन बोल्नु अभिव्यक्तिमा रहेको आफ्नो दुर्बलतासँग जुध्ने संयन्त्रको एउटा पाटो भएको खुलेको छ।

""म बच्चा हुँदा लामो समय भकभकाएँ र उक्त अपशब्दले मलाई त्यो रोक्न सहयोग गर्‍यो। त्यसले मलाई ध्यान केन्द्रित गर्न र आफूमाथिको दबाव हटाउन सहयोग गर्‍यो,"" उनले सन् २०१९ मा भ्यानिटी फेयर म्यागजिनलाई भनेका थिए।

""मलाई किन भन्ने थाहा छैन तर त्यो उच्चारण गर्न सजिलो छ। त्यो शब्दले मलाई अझै सहयोग गर्छ,"" उनको भनाइ थियो।

ज्याक्सनले आफ्नो दिनचर्याको एउटा पक्षको रूपमा श्वासप्रश्वासको अभ्यासको पनि सहारा लिन्छन्।

गल्फका दिग्गज टाइगर वूडसको दृष्टिकोण कम विवादास्पद थियो: ती अमेरिकी खेलाडीले कुकुरसँग कुरा गर्दै सार्वजनिक सम्बोधनको अभ्यास गर्थे।

""म मेरो कुकुरसँग कुरा गर्छु, उ त्यहाँ बसेर सुन्छ र निदाउँछ,"" वूडसले सन् २००६ मा अमेरिकी टेलिभिजन नेटवर्क सीबीएससँगको अन्तर्वार्तामा भनेका थिए, ""अनि मैले नअड्किएर कसरी बोल्ने भन्ने सिकेँ।""

पुरुष बढी प्रभावित

एउटा अमेरिकी गैरसरकारी संस्था न्याशनल स्टटरिङ एसोसियशनका अनुसार महिलाहरूभन्दा पुरुषहरूमा त्यस्तो समस्या धेरै छ।

त्यो पनि विशेषगरी बालकहरूमा। स्वास्थ्य विज्ञहरू अझै पनि त्यो लैङ्गिक असन्तुलन किन छ भन्नेबारे निश्चित भन्न सक्ने अवस्थामा छैनन्।

आफ्नो अप्ठेरोबारे सार्वजनिक रूपमा बोलेकी प्रख्यात महिला सेलेब्रिटी हुन् ब्रिटिश अभिनेत्री एमिली ब्लन्ट।

सन् २०२० मा एउटा फ्याशन म्यागेजिनलाई दिएको अन्तर्वार्तामा उनले उक्त विषयबारे छलफल गरेकी छन्।

जसमा उनले आफू लन्डनमा हुर्किँदा भकभकाउने 'दुर्बलता' विकास भएको खुलाएकी छन्।

ब्लन्टले त्यसबेला मुस्किलले कुराकानी गर्न सक्ने र वाक प्रशिक्षकको सहयोगमा पनि प्रगति नभएको कुरा स्मरण गरेकी छन्।

स्कूलमा नाटक प्रशिक्षकको सुझावमा उनले विभिन्न लवजमा बोल्न तत्पर भएपछि त्यसले उनको भकभकाउने बानी हरायो।

""आफूबाट आफूलाई हटाउँदा म मुक्त भएजस्ती भएँ। मैले उत्तरतिरको लवज निकै खराब स्वरूपमा गरेँ तर त्यसले मलाई म त्यो समस्याको सामना गर्न सक्छु भन्ने महसुस गरायो,"" ब्लन्टले आफूले विदेशी भाषा बोल्दा कहिल्यै नभकभकाएको कुरा त्यसबेला ख्याल गरेको सुनाइन्।

अन्तिम तर महत्त्वपूर्ण, एड शीरनको कथा।

गायक तथा गीतकार आफ्नो गितारका साथ हिम्मतपूर्वक स्टेजमा जाने गर्नाले प्रसिद्ध भए। आत्मविश्वासका साथ मञ्चमा जानु कैयौँ नभकभकाउने मानिसहरूका निम्ति समेत निकै कठिन कुरा हो।

तर शीरनले सङ्गीतलाई प्रयोग गर्ने निश्चित गरिसकेका थिए - खासमा एमिनेमको र्‍यापलाई स्थिर मन र अभिव्यक्ति सिक्न प्रयोग गर्ने सुनिश्चित उनले गरिसकेका थिए।

""मेरो बुवाले म नौ वर्षको छँदा उनको एउटा एल्बम किनेर ल्याइदिनुभएको थियो,"" उनले सन् २०१५ मा अमेरिकन इन्स्टिट्यूट अफ स्टटरिङमा गरेको एउटा सम्बोधनमा भनेका थिए।"
"सन् १९४७ को अगस्टमा ब्रिटेनले भारतलाई स्वतन्त्रता प्रदान गर्‍यो।

उसले शासन गरिरहेको भूभाग भारत र अर्को नयाँ देश पाकिस्तानका रूपमा विभाजित भयो। (पछि पूर्वी पाकिस्तान बाङ्ग्लादेश बन्यो।)

उक्त घटनाक्रमका बेला हिंसा फैलिँदा झन्डै एक करोड ५० लाख मानिस विस्थापित भए र झन्डै १० लाख जनाले ज्यान गुमाए।

त्यसयता भारत र पाकिस्तान प्रतिद्वन्द्वी रहँदै आएका छन्।

भारत-पाकिस्तान विभाजनको कारण के हो

सन् १९४६ मा ब्रिटेनले भारतलाई स्वतन्त्र दिने घोषणा गर्‍यो। उसले अब आफूले उक्त देशमा शासन गर्न नसक्ने भन्दै जतिसक्दो चाँडो त्यहाँबाट फर्किने चाहना व्यक्त गर्‍यो।

अन्तिम भाइसराय लर्ड लुई माउन्टब्याटनले ब्रिटेन भारतबाट फर्किने मिति सन् १९४७ अगस्ट १५ का लागि तय गरे।

त्यो समयमा भारतको कुल जनसङ्ख्याको झन्डै २५ प्रतिशत मुस्लिम समुदायको थियो। बाँकी अधिकांश हिन्दू थिए। भारतमा सिख, बौद्धमार्गी र अरू धार्मिक अल्पसङ्ख्यकहरू पनि थिए।

""ब्रिटिशहरूले धर्मलाई भारतका मानिसहरूलाई विभिन्न वर्गमा विभाजित गर्ने उपायका रूपमा प्रयोग गरे,"" आर्ट्स एन्ड ह्यूम्यानिटीज रिसर्च काउन्सिलसँग आबद्ध भारतीय अध्येता प्राध्यापक नवतेज पुरेवाल भन्छन्।

""उदाहरणका लागि, उनीहरूले स्थानीय चुनावका लागि मुसलमान र हिन्दूहरूका अलगअलग मतदाता सूची बनाए। मुसलमान नेताहरूका लागि सीट आरक्षित गरियो र हिन्दूका लागि पनि त्यसै गरियो। धर्म राजनीतिको एउटा मुद्दा बन्यो।""

""भारतले स्वतन्त्रता पाउला जस्तै भएपछि धेरै भारतीय मुस्लिमहरू आफू हिन्दू बहुमतद्वारा शासित देशमा बस्नुपर्ने भयो भन्दै चिन्तित भए,"" यूकेमा रहेको च्याटम हाउस फरन पलिसी इन्स्टिट्यूटका डा. ग्यारथ प्राइस भन्छन्।

नाथुराम गोडसेले गोली हान्नुअघि महात्मा गान्धी बारम्बार आफ्नो मृत्युबारे कुरा गर्थे

भारतमा यसकारण महिलालाई गुप्ताङ्गको परीक्षण गर्न बाध्य पारिन्थ्यो

""उनीहरूले आफूलाई त्यसबाट अप्ठ्यारो पर्छ जस्तो ठाने। उनीहरूले अलग्गै मुस्लिम देशको पक्षमा अभियान चलाउने नेताहरूलाई समर्थन गर्न थाले।""

स्वतन्त्रता अभियान चलाएको कङ्ग्रेसका नेताहरू मोहनदास गान्धी र जवाहरलाल नेहरूले आफूहरूले सबै आस्था अटाउने स्वतन्त्र भारत चाहेको धारणा राखेका थिए।

तर अल इन्डिया मुस्लिम लीगका नेता मोहम्मद अलि जिन्नाले स्वतन्त्रताको सहमतिमा विभाजन हुनुपर्ने माग राखे।

""एकताबद्ध भारतले कसरी काम गर्छ भनेर सहमतिमा पुग्न लामो समय आवश्यक पर्थ्यो। त्यही भएर विभाजन तुरुन्तै गर्न सकिने र सजिलो समाधानजस्तो देखियो।""

विभाजनबाट कस्तो पीडा

भारत र पाकिस्तानको नयाँ सीमारेखा सन् १९४७ मा एक जना ब्रिटिश कर्मचारी सर सिरिल र्‍याड्क्लिफ डक्लिफले कोरेका थिए।

उनले भारतीय उपमहादेशलाई हिन्दूहरूको बाहुल्य भएको मध्य र दक्षिणी क्षेत्र र मुसलमानको बाहुल्य रहेको पश्चिमोत्तर र पूर्वोत्तर क्षेत्रमा विभाजन गरेका थिए।

तर हिन्दू र मुस्लिम समुदायहरू ब्रिटिश भारतभरि नै छरिएका थिए।

यसको अर्थ विभाजनपछि लगभग डेढ करोड मानिसले तय गरिएका नयाँ सीमा पार गर्न सयौँ कोस यात्रा गर्नुपरेको थियो।

धेरै ठाउँमा जातीय दङ्गाका कारण मानिसहरूलाई आफ्नो घरबाट लखेटिएको थियो। सन् १९९६ को कोलकाता नरसंहारलाई एउटा उदाहरणका रूपमा लिन सकिन्छ। उक्त घटनामा झन्डै दुई हजार मानिसले ज्यान गुमाएका थिए।

""मुस्लिम लीगले लडाकु समूह गठन गरेको थियो र हिन्दूवादी दक्षिणपन्थीहरूले पनि त्यसै गरेका थिए,"" एसओएएस यूनिभर्सिटी अफ लन्डनकी दक्षिण एशियाली इतिहासकी प्राध्यापक एलनोर न्यूबिगिनले भनिन्।

""आतङ्क सिर्जना गरेका समूहहरूले आफ्नो पक्षको पकड बलियो बनाउनकै लागि गाउँबाट मानिसहरूलाई लखेट्थे।""

उक्त समयमा दुईदेखि १० लाख जनासम्मको हत्या भएको वा शरणार्थी शिविरमा तिनले ज्यान गुमाएको हुनसक्ने ठानिएको छ।

दशौँ हजार हिन्दू र मुस्लिम महिलाहरूलाई बलात्कार, अपहरण वा अङ्गभङ्ग गरिएको थियो।

विभाजनबाट कस्तो प्रभाव

विभाजनपछि भारत र पाकिस्तानले कश्मीरमा आफ्नो वर्चस्व कायम गर्न निरन्तर लडिरहेका छन्।

उनीहरूबीच सन् १९४७ देखि १९४८ सम्म पहिलो पटक र सन् १९६५ मा दोस्रो पटक कश्मीरका लागि युद्ध भएको थियो।

सन् १९९९ मा कारगिल सङ्कटको समयमा दुवै देशबीच भिडन्त पनि भएको थियो।

दुवै देशले कश्मीरमाथि आफ्नो अधिकार भएको दाबी गर्दै आएका छन्। अहिले छुट्टाछुट्टै भागमा दुई देशको शासन छ।

त्यस बेला उसले अहिलेको बाङ्ग्लादेशको स्वतन्त्रता सङ्ग्रामको समयमा पूर्वी पाकिस्तानप्रति ऐक्यबद्धता जनाउन हस्तक्षेप गरेको थियो।

हाल पाकिस्तान हिन्दूको जनसङ्ख्या दुई प्रतिशतभन्दा कम छ।

""पाकिस्तान थप इस्लामिक बनेको छ,"" डा. प्राइस भन्छन्, ""यसको आंशिक कारण त्यहाँको धेरै जनसङ्ख्या मुस्लिमको छ र अब एकदमै थोरै हिन्दुहरू बाँकी छन्।""

""अनि भारत चाहिँ अझ बढी हिन्दू राष्ट्रवादको प्रभावमा अहिले आइरहेको छ।""

प्राध्यापक न्यूबिगिन विभाजनको विरासत पीडादायक रहेको बताउँछिन्।

उनले भनिन्, ""यसले दुवै देशमा शक्तिशाली धार्मिक बाहुल्य निर्माण गरेको छ। अल्पसङ्ख्यकहरू एकदमै साना भएका छन् र विगतभन्दा बढी जोखिमको सामना गरिरहेका छन्।""

प्राध्यापक नवतेज पुरेवाल विभाजनलाई टार्न सकिन्थ्यो भन्ठान्छन्।

""सन् १९४७ मा नै एकताबद्ध भारत निर्माण गर्न सम्भव पनि हुन सक्थ्यो। मुस्लिमबहुल राज्यहरूसहित सबैलाई बाँध्ने राज्यहरूको एउटा खुकुलो फेडरेशन गठन गरेर त्यसो गर्न सकिन्थ्यो।""

""तर गान्धी र नेहरू दुवैले केन्द्रको नियन्त्रणमा रहेको एकताबद्ध राज्यको पक्षमा अड्डी कसे। उनीहरूले त्यस्तो खालको देशमा मुसलमान अल्पसङ्ख्यक समुदाय कसरी बस्लान् भन्ने वास्ता गरेनन्।"""
"स्थापना कालदेखि नै यी दुई छिमेकी देशबीच कहिल्यैपनि सम्बन्ध सुमधुर हुन सकेन। सम्बन्धमा तिक्तताको केन्द्रमा सधैँ कश्मीर रह्यो।

यस अवधिमा दुई देशबीच कैयौँ यस्ता घटना भए जसले कहिले युद्ध नै निम्त्यायो त कहिले चर्को तनाव।

अक्टोबर १९४७: भारत र पाकिस्तानबीच पहिलो युद्ध। स्वतन्त्र भएको केवल दुई महिनापश्चात् दुई छिमेकी कश्मीरलाई लिएर युद्धमा होमिए।

अग स्ट १९६५: कश्मीरलाई नै लिएर दुई छिमेकीबीच अर्को छोटो युद्ध।

डिसेम्बर १९७१: भारतद्वारा पूर्वी पाकिस्तान (वर्तमान बाङ्ग्लादेश) मा अतिक्रमण। इस्लामाबादको शासनविरुद्ध स्वतन्त्रताको लडाइँमा भारतको समर्थन। भारतीय वायुसेनाद्वारा पाकिस्तानी भूभागमा बम आक्रमण। बाङ्ग्लादेशको स्थापनासँगै युद्धको अन्त्य।

सन् १९८९: कश्मीर उपत्यकामा भारतीय शासनविरुद्ध सशस्त्र विद्रोहको थालनी।

फेब्रुअरी १९९९: भारतीय प्रधानमन्त्री अटल बिहारी वाजपेयीद्वारा पाकिस्तानी प्रधानमन्त्री नवाज शरिफसँग भेट्न र शान्ति सम्झौता गर्न बस चढेर पाकिस्तानको लाहोर प्रस्थान।

मे २००१: भारतको आगरामा भारतीय प्रधानमन्त्री वाजपेयी र पाकिस्तानी राष्ट्रपति परवेज मुशर्रफको भेटवार्ता। कुनै सम्झौता हुन सकेन।

अक्टोबर २००१: श्रीनगरस्थित कश्मीरको विधानसभामा आक्रमण। ३८ जनाको मृत्यु।

१३ डिसेम्बर २००१: दिल्लीस्थित भारतीय संसद्‌मा भएको सशस्त्र आक्रमणमा १४ जनाको मृत्यु।

फेब्रुअरी २००७: भारत र पाकिस्तानबीच चल्ने सम्झौता एक्सप्रेस रेलमा बम विस्फोट। ६८ जनाको मृत्यु।

२६ नोभेम्बर २००८: विद्रोहीहरूद्वारा मुम्बईस्थित मुख्य रेलवे स्टेशन, विलासी होटलहरू तथा एक यहुदी सांस्कृतिक केन्द्रमा आक्रमण। ६० घण्टे घटनामा १६६ जनाको मृत्यु। भारतद्वारा पाकिस्तानमा रहेको लश्कर-ए-तइबा समूहमाथि दोष।

जेनुअरी २०१६: पठानकोटस्थित भारतीय वायुसेनाको अखाडामा भएको चार दिन लामो आक्रमणमा सात भारतीय सैनक र छ विद्रोहीको मृत्यु।

१८ सेप्टेम्बर २०१६: भारत प्रशासित कश्मीरस्थित उरीमा रहेको सैन्य अखाडामा विद्रोहीद्वारा हमला। १९ सैनिकको मृत्यु।

१४ फेब्रुअरी २०१९: कश्मीरको पुलवामामा विद्रोहीद्वारा आत्मघाती विस्फोट। अर्धसैनिक बल सीआरपीएफका ४० भन्दा धेरैको मृत्यु। पाकिस्तानमा रहेको जैश-ए-मोहम्मद समूहद्वारा जिम्मेवारी स्वीकार।"
"यो साता ९० वर्षकी रीना वर्माले ७५ वर्षदेखि देखेको सपना पूरा गर्दै पाकिस्तानको रावलपिन्डिस्थित घरमा पुगिन्।

वर्मा पश्चिम भारतको पुणेबाट पाकिस्तान पुग्दा उनलाई कलेज रोडस्थित आफ्नो घरमा पुष्प वर्षासहित स्वागत गरिएको थियो। उनको आगमनपछि मानिसहरूले ढोलक बजाए र उनीसँगै नाच्न थाले।

वर्माको परिवारले विभाजनका कारण भारत र पाकिस्तान अलग हुनुअघि सन् १९४७ मा रावलपिन्डीस्थित घर छाडेको थियो।

उक्त विभाजनले पन्जाबमा अस्थिरता र रक्तपात निम्त्याएको थियो। धार्मिक दङ्गा फैलँदा दशौँ लाख मानिसहरू घर छाडेर भागेका थिए।

सबै पीडा र आघातका माझ वर्माले कहिल्यै पनि आफ्नो बाल्यकालको घर बिर्सन सकिनन्। त्यो घर उनका पिताले आफ्नो बचतबाट बनाएका थिए।

सन् २०२१ मा आफूले छाडेको घरबारे एउटा लामो अन्तर्वार्तामा वर्माले बोलेपछि सामाजिक सञ्जालमा उनको निक्कै चर्चा भएको थियो।

इन्डिया-पाकिस्तान हेरिटेज क्लबका अभियानकर्ताहरूले रावलपिन्डीमा रहेको उनको घरको खोजी गर्न थाले र अन्ततः एक जना महिला पत्रकारले त्यसलाई फेला पारिन्।

तर कोभिड-१९ का कारण यात्रा प्रतिबन्ध लगाइएपछि उनले तत्कालै यात्रा गर्न पाइनन्।

मार्चमा उनले पाकिस्तानको प्रवेशाज्ञा प्राप्त गर्न अनुमति माग्दा कुनै कारण समेत नदिईकन त्यसलाई अस्वीकार गरिएको थियो।

भारत र पाकिस्तानबीच विभाजनयता कैयौँ द्वन्द्व र युद्धहरू भएका छन्। दक्षिण एशियाका दुई छिमेकीबीच सम्बन्ध चिसो रहेको छ।

निरन्तरको तनावपूर्ण सम्बन्धका कारण मानिसहरू एकअर्काको सीमाबाट निर्बाध आवतजावत गर्न पाउँदैनन्।

वर्मा भन्छिन्, ""म स्तब्ध भएँ किनभने मैलै कहिल्यै पनि आफ्नो मृत्युअघि आफ्नो घर हेर्ने चाहना राखेकी ९० वर्षको व्यक्तिको निवेदन अस्वीकार गरिएला भन्ने सोचेकी थिइनँ। मैले कल्पना नगरेको भए पनि त्यस्तै भयो।""

उनले फेरि आवेदन दिने निर्णय गरिन्।

उनको कथाले पाकिस्तानका एक मन्त्रीको ध्यान तान्यो जसले दिल्लीस्थित उच्च आयोगलाई तत्कालै उनको निवेदनलाई प्रक्रिया अघि बढाउन निर्देशन दिए।

""पाकिस्तानको उच्च आयोगबाट फोन आएपछि म ओतप्रोत भए। उनीहरूले मलाई आउन र आफ्नो प्रवेशाज्ञा लैजान भने। केही दिनभित्रै त्यो सम्भव भयो।""

तर त्यसमा पनि थप चुनौतीहरू पनि थिए। तापक्रम एकदमै चर्को थियो। हालै आफ्नो छोरा गुमाएकी वर्माले एक्लै यात्रा गर्ने योजना बनाएकी थिइन तर उनलाई केही समय कुर्न सुझाव दिइएको थियो।

त्यो पर्खाइ 'अत्यासलाग्दो' थियो तर उनले बिरामी हुनसक्ने जोखिम उठाउन चाहिनन्।

त्यही भएर उनले पर्खिन् र अन्ततः जुलाई १६ मा पाकिस्तान पुगिन्।

भारत र पाकिस्तानका धेरैले उनको मन छुने कथाले लामो समयदेखि घृणाको राजनीति र समुदायको विभाजनले भाष्य निर्माणमा दह्रो जरा गाडेको यो क्षेत्रमा उत्साहको केही सञ्चार गराएको टिप्पणी गरिरहेका छन्।

जुलाई २० मा वर्मा आफ्नो पुर्ख्यौली घरमा पुगिन्। जब मैले उनलाई भेटे उनले एकदमै मिलाएर रङ्गीबिरङ्गी पोसाक लगाएकी थिइन् र उनको आँखा र उनको कानको कुण्डल एकदमै चम्किरहेको थियो।

लेमनेड पिउँदै उनले मलाई उक्त भ्रमणबारे आफ्नो मिश्रित धारणा रहेको बताइन्, ""यो तितो र मिठो दुवै रह्यो।""

""म यो पल मेरो परिवारसँग बिताउन चाहन्थे तर उनीहरू सबै बितिसकेका छन्। म यहाँ आउन पाएकोमा खुसी छु तर म आज एक्लो पनि महसुस गरिरहेकी छु।""

वर्माले सन् १९४७ को गर्मी याममा आफूहरूले घर छाडेको उल्लेख गर्दै उनी र उनका बहिनीहरूले कहिल्यै घर फर्कन पाइन्छ भन्ने नसोचेको जनाइन्।

""मेरी एक जना दिदीको विवाह अमृतसरमा भयो। उहाँका श्रीमान् सन् १९४७ मा हाम्रोमा आउनु भएको थिए र उहाँले हाम्रा बुबालाई हामीलाई उहाँसँग लैजान दिन मनाउनुभयो। हाम्रा बुबालाई आउन लागेको समस्याबारे थाहा थियो। त्यही भएर त्यो वर्षको गर्मियाममा हामीलाई साधरणतया हामीले बिदा मनाउन मरीको सट्टा सिमला पठाइएको थियो जुन भारतमा पर्थ्यो।""

रिजोर्टहरू अवस्थित पहाडी इलाका मरी रावलपिन्डीबाट करिब ८८ किलोमिटर पर पर्छ।

""मेरो अभिभावकहरूले सुरुमा प्रतिरोध गर्नुभयो तर केही दिनपछि त्यसलाई अस्वीकार गर्नुभयो। हाम्री आमाबाहेक सबैले बिस्तारै विभाजनलाई स्वीकार गर्‍यौ। उहाँले यो बुझ्न सक्नुभएन र सधैँ त्यसले हामीलाई के फरक पार्छ भन्नु हुन्थ्यो।""

""सुरुमा हामी ब्रिटिस राजमा बाँचिरहेका थियौँ र अहिले मुसलमानराज आउँदै थियो तर हामी कसरी हामी हाम्रो घर छाड्न बाध्य हुन्थ्यौँ।""

वर्माका अनुसार उनीहरूकी आमाले रावलपिन्डीमा छाडेको घरका लागि शरणार्थीको हैसियतमा राहतस्वरूप दिइएको घरसमेत नस्वीकारेको बताइन्।

उनको विश्वासमा यदि त्यस्तो गरिए पाकिस्तानमा रहेको आफ्नो सम्पत्तिमा दाबी गर्न सकिँदैन भन्ने उनको भनाइ थियो।

वर्माको कथा आफ्नो घरबाट विस्थापित भएका उनीजस्ता कैयौँका लागि प्रेरणादायी छ।

जब वर्मा आफ्नो बाल्यकालको घरमा प्रवेश गरिन् संवाददाताहरूलाई बाहिरै राखिएको थियो। घरमा भर्खरै रङ्ग लगाइएको थियो। हेर्दा घर केही आधुनिक देखिएको भए पनि त्यसको संरचना भने पुरानै रहेको थियो।

उता ती पाहुनालाई एक झलक हेर्न वा उनीसँग सेल्फी खिचाउन धेरै मानिसहरू जम्मा भइरहेका थिए।

वर्मा केही घण्टा घरभित्रै बसिन्। जब उनी फर्किन्, उनलाई एक दर्जन क्यामेराहरूले पर्खिरहेका थिए।

आफू वरपरको भिडले उनलाई कुनै प्रभाव पारेको थिएन।

उनले संवाददाताहरूलाई आफ्नो घर लगभग उस्तै रहेको उल्लेख गर्दै त्यसले आफूलाई त्यहाँ कुनै बेला आफ्ना प्रियजनसँग बिताएका सुन्दर पलहरूको सम्झना आएको बताइन्।"
"राष्ट्रपतिको उम्मेदवारी दिने मिति नजिकिएसँगै नेकपा एकीकृत समाजवादीका अध्यक्ष माधवकुमार नेपालको चर्चा चुलिएको छ।

उनको दलका एक जना नेताले राष्ट्रपतिको प्रस्ताव आएमा पार्टीले स्वीकार गर्ने बताएका छन्।

उपमहासचिव गङ्गालाल तुलाधरले भने, “कसैको प्रस्तावमा उम्मेदवार हुन पाउने वा नपाउने कुराले त्यति धेरै उत्साहित हुने कुरा छैन। तर प्रस्ताव आयो भने स्वीकार गर्नुपर्छ भन्ने नै छ।”

प्रधानमन्त्री एवम् नेकपा माओवादी केन्द्रका अध्यक्ष पुष्पकमल दाहाल प्रचण्डले राष्ट्रपतिमा नेता नेपालको नाम विकल्पको रूपमा चर्चा गरेको खबरबारे टिप्पणी गर्दै उनले त्यस्तो बताएका हुन्।

प्रधानमन्त्री प्रचण्डले नेपाली कांग्रेसका सभापति शेरबहादुर देउवा सहितका कांग्रेस नेतासँगको औपचारिक छलफलमा नेकपा एमालेबाट नेता नेपालको नाम प्रस्ताव हुनसक्ने सम्भावना औँल्याएको खबर बाहिर आएको छ।

समीकरण फेर्न सक्ने हैसियत?

नेता तुलाधरका बुझाइमा उनको दलसँग राष्ट्रपति चुनावमा आवश्यक पर्ने मत भार राम्रै छ।

उनले भने, “दोस्रो कुरा गठबन्धन तोडिने, नयाँ गठबन्धन बन्ने, पुरानो सरकार जाने, नयाँ सरकार बन्ने स्थिति पनि होला। त्यसो हुँदा हामीसँग रहेका १० जना सांसदको भूमिका महत्त्वपूर्ण नै हुन्छ।”

त्यसैले आफ्नो दललाई अरूले प्रस्ताव गर्दा स्वीकार गर्नुपर्ने कुरा भएको उनको भनाइ छ, “त्यसकारण अरूलाई बनाउने मात्र होइन, आफू बन्ने सम्भावना भयो भने होइन होइन हामी बन्दैनौँ किन भन्नु पर्‍या छ र?”

माधव नेपालको पार्टीले साथ दिएमा सरकार बनाउँदा सुरुमा समर्थन गर्ने दलहरू एक ढिक्का रहे तर माओवादी मात्रै बाहिरियो भने पनि नयाँ सरकार बनाउने बहुमत उनीहरूसँग रहने देखिन्छ।

एमाले अध्यक्ष केपी ओली र नेता नेपालबीचको कटुतापूर्ण सम्बन्धका कारण एमालेले प्रस्ताव गर्ने अनि कांग्रेस र माओवादी छाडेर माधव नेपाल एमालेसँग नजिक हुने सम्भावना कमजोर रहेको ठान्नेहरू पनि छन्।

कांग्रेसलाई धोका हुन्न?

तर एमालेले कांग्रेस आफूसँग नयाँ समीकरण गर्न तयार नहुने र माओवादीले कुनै हालतमा राष्ट्रपति नदिए एमालेले कांग्रेस-माओवादी सम्भावित समीकरण रोक्न जुनसुकै विकल्पहरू अघि सार्न सक्ने विश्लेषण पनि गरिन्छ।

त्यसैले नेता नेपालको नाम चर्चामा आएको बताइन्छ। त्यसको निम्ति अनौपचारिक कुराकानी र छलफल पनि दुई पक्षबीच भएको नेकपा एकीकृत समाजवादीका नेताहरूले नै स्वीकार गरेका छन्।

‘एमालेले नेपालको नाम अघि सार्ने तर कांग्रेसमाथि विश्वासघात भएको मनोविज्ञान बन्ने अवस्था आफ्नो निम्ति प्रिय नहुने कुरा आफूहरूबीच हुने गरेको’ नेता तुलाधरले बताए।

उनका अनुसार यदि ओली अनुकूलको व्यक्तिलाई राष्ट्रपति बनाउन दिनुभन्दा माधव नेपाललाई सबैले स्वीकार गर्ने अवस्था बन्दा त्यसबारे छलफल र बहस गर्न सकिने अनौपचारिक कुराकानी कांग्रेससँग विगतमा भएको थियो।

माओवादी केन्द्रले समर्थन गरेमा कांग्रेसलाई पनि मनाउन सकिने दाबी गर्दै उनी भन्छन्, “कांग्रेसले पनि हामीलाई भोट हाल्न सक्ने परिस्थिति सिर्जना गर्नुपर्ने हुन्छ, त्यो अलिकति गाह्रो काम छ, तर हामी गर्छौँ।”

प्रचण्डले साँच्चै कांग्रेसलाई राष्ट्रपति दिन्छन्?

नेकपा माओवादी केन्द्रका नेता तथा प्रधानमन्त्री प्रचण्डका प्रमुख सल्लाहकार हरिबोल गजुरेलका अनुसार प्रचण्डले एमाले अध्यक्ष ओलीसँगको भेटमा नेपाली कांग्रेसलाई राष्ट्रपति दिऊँ भन्ने प्रस्ताव अघिल्लो भेटमा गरिसकेका छन्।

गजुरलेले पनि गठबन्धन बचाएर राष्ट्रिय सहमति गर्ने आफ्नो पार्टीको अप्ठेरो नीति रहेको टिप्पणी गरे।

तर एमालेले अडान नछाडेका बेला कांग्रेसलाई राष्ट्रपति दिने प्रस्तावमा कसरी राष्ट्रिय सहमति हुन्छ?

नेता गजुरेलको जबाफ थियो, “हामीले भन्ने त त्यही त हो नि। नत्र माओवादी र एमाले मिलेर सबै लिने अनि राष्ट्रिय सहमति गरौँ भन्नुको के अर्थ हुन्छ? एमाले र कांग्रेसबीच कुरा मिलेन भने सहमतिको कुनै विन्दु भेटियो भने त्यो बेला हामीले ठिक छ भन्ने कुरो हो।”

एमाले र कांग्रेसले नमान्दा भने माओवादी केन्द्रले उठाउँदै आएको राष्ट्रिय सहमति बन्ने छैन त्यसैले विकल्पबारे चर्चा हुन थालेको हो। त्यो विकल्प भनेको माधवकुमार नेपाल वा अन्य कुनै नेता हुन सक्ने बताइएको छ।

उक्त कुरा स्वीकार गर्दै गजुरेलको जबाफ छ, “सहमतिको प्रयास अन्तिम समयसम्म गर्ने हो। राष्ट्रपतिमा राष्ट्रिय सहमति गर्ने तर गठबन्धन जोगाउने भन्ने नै छ।”"
"आसन्न राष्ट्रपति निर्वाचन निर्णायक मोड बन्नेमा नेपाली कांग्रेसका नेताहरू आशावादी बनिरहेका बेला नेकपा एमालेका नेताहरूमा पनि केही चिसो पसेको देखिन्छ।

गृह मन्त्रालयलाई लिएर देखिएको विवाद र राष्ट्रिय प्रजातन्त्र पार्टीका सांसदसँग सत्तापक्षकै सांसदको जुहारीले एमालेमा आशङ्का थपिदिएको बताइन्छ।

माओवादीको राष्ट्रिय सहमतिको प्रस्तावबारे उनले भने, “सत्ता गठबन्धनलाई विश्वासमा लिएर मात्र त्यो सम्भव छ, तर यताको अविश्वास बढाएर अनि यताको मूल्यमा कांग्रेसको विश्वास जित्न सम्भव हुँदैन र त्यो गर्नु भनेको वस्तुत: मुलुकलाई थप अस्थिरतातर्फ धकेल्नु हो।”

ती पदाधिकारीको उक्त भनाइ राष्ट्रपति चुनाव र पछिल्लो विवादतर्फ लक्षित छ।

तैपनि प्रचण्डप्रति ‘विश्वास’

तर अहिले नै प्रचण्ड नेपाली कांग्रेससहितको नयाँ सत्ता समीकरण बनाउन अघि बढिसकेको हदसम्मको अविश्वास नगरेको एमाले नेताहरू बताउँछन्।

उनीहरूका भनाइमा भूराजनीतिक दबाव, सङ्क्रमणकालीन न्याय र भविष्यमा कतै एमालेसँग कुरा नमिल्दा आवश्यक पर्ने भरोसाका निम्ति प्रचण्डले कांग्रेससँगको सम्बन्ध राम्रो बनाउन आवश्यक ठानेका हुनसक्छन्।

विश्वासको मत दिएको कांग्रेसको निम्ति त्यतिसम्मको प्रस्ताव ‘शिष्टाचार’ को रूपमा पनि लिनुपर्ने एमाले नेताहरूको बुझाइ छ।

एमाले उपाध्यक्ष युवराज ज्ञवाली भन्छन्, “सकेसम्म सहमति होस् भन्ने सदिच्छा होला, त्यो नराम्रो कुरा होइन।”

केही दिनअघि ओली निवासमा प्रचण्डसँग लामो कुराकानी भएको र त्यसमा पनि धेरै कुरा प्रष्ट र विश्वसनीय देखिएको एमाले नेताहरूको भनाइ छ।

प्रचण्ड ‘जोखिममा पर्ने’

ती विवादले थोरै आशङ्का जन्माएको स्वीकार गरेपनि एमाले नेताहरू वर्तमान सत्ता समीकरण भत्काउँदा माओवादी नै जोखिममा पर्ने ठम्याइका कारण प्रचण्डप्रति विश्वस्त भएको पाइन्छ।

एक नेता भन्छन्, “गठबन्धन भत्काउन सक्यो भने कांग्रेसले पहिले हेर्ने भनेको त आफ्नै हित होला नि, माओवादीलाई त हेर्दैन होला।”

तर नाम खुलाउन नचाहने केही कांग्रेस नेताहरू प्रधानमन्त्री प्रचण्ड कांग्रेसलाई राष्ट्रपति दिँदै प्रधानमन्त्रीमा आलोपालो गर्न समेत तयार रहेको बताउन थालेका छन्।

त्यस्तो अवस्था प्रचण्डकै निम्ति जोखिमपूर्ण हुने ती एमाले नेताको भनाइ छ।

“अस्ति पनि आलोपालोको सहमति त भएकै थियो त। फेरि कांग्रेस माथि पर्नेबित्तिकै माओवादी बोकिराख्छ भन्ने बिल्कुलै गलत कुरा हो। त्यो कुरा प्रचण्डजीले पनि बुझ्नुभएकै होला,” उनले भने।

एमाले प्रचार तथा प्रसारण विभागका उपप्रमुख विष्णु रिजाल कांग्रेसको आशा निरर्थक भएको बताउँछन्।

नयाँ सत्ता समीकरण बनाउने कांग्रेसको प्रयासबारे संक्षेपमा उनले टिप्पणी गरे, “कांग्रेस अझै होसमा आएको छैन।”

एमालेको वैकल्पिक हतियार के?

कांग्रेसले प्रधानमन्त्री प्रचण्डलाई आफूतिर तान्न खोजिरहेको कुरा लुकेको छैन। नेताहरूले नै सार्वजनिक रूपमा आफ्नो नीति बोलिरहेका छन्।

तर एमाले सम्भावित विकल्पको तयारीमा लागेको देखिएको छैन। ऊ अहिलेसम्म प्रचण्ड नेतृत्वको वर्तमान सत्ता गठबन्धनलाई नै निरन्तरता दिनुपर्ने धारणा दोहर्‍याइरहेको छ।

कतै प्रचण्डले धोका दिएमा कांग्रेस र माओवादीबिनाको गठबन्धन बन्ने विकल्प छ। नेकपा एकीकृत समाजवादीको समर्थन जुटाउन सके त्यो झन् सहज देखिन्छ।

त्यस्तै कांग्रेससँग एमाले मिल्ने विकल्प पनि छ।

तर उपाध्यक्ष ज्ञवाली भन्छन्, “त्यो स्थिति आउँदैन र आउन दिनुहुँदैन। यो गठबन्धनलाई नै टिकाउनुपर्छ अन्यथा सोच्नै हुँदैन।”

उनले ""धेरै नयाँ नयाँ सङ्कटहरू आउने र देश नसोचेको दुर्घटनामा पर्ने जोखिम"" देखेका छन्।

“त्यसैले त्यो दिशामा लाग्दै हुँदैन,” ज्ञवालीले भने, “यदि माओवादीले जो हुन्छ हुन्छ भनेर त्यस्तो केही भयो भने (गठबन्धन टुट्यो भने) एमाले हरेक चुनौती समाधान र सामना गर्न तयार छ।”"
"सरकारको नेतृत्वकर्ता नेकपा माओवादी केन्द्रले ‘राष्ट्रिय सहमतिमा राष्ट्रपति’ भन्न थालेपछि नेपाली कांग्रेस हौसिएको देखिन्छ।

किन कि माओवादी नेताहरूले ‘राष्ट्रिय सहमति’ भने पनि त्यो ‘कांग्रेसलाई राष्ट्रपति दिऊँ’ भन्ने प्रस्ताव हो भन्ने कांग्रेस नेताहरूको बुझाइ छ।

कांग्रेसले सरकारलाई विश्वासको मत दिएपछि परिस्थिति फेरिएको भन्दै माओवादी नेताहरूले त्यसलाई ‘राष्ट्रिय सहमति’को आधारको रूपमा प्रस्तुत गरिरहेका छन्।

त्यस्तै ‘सरकार गठनसँगै एमाले अध्यक्ष केपी शर्मा ओलीको शैली प्रधानमन्त्री प्रचण्डलाई बिझाएको’ उल्लेख गर्दै शक्ति सन्तुलनका दृष्टिले पनि राष्ट्रपतिमा सहमति आवश्यक रहेको भन्ने कतिपय माओवादी नेताको सार्वजनिक अभिव्यक्तिले झन् स्पष्ट पारेको छ, माओवादीले राष्ट्रिय सहमति नेपाली कांग्रेसको नाममा खोज्न चाहेको छ।

पहिले गठबन्धन तोड्ने उद्देश्य?

तर राष्ट्रपतिमा आकाङ्क्षा राखिरहेको सबैभन्दा ठूलो दल कांग्रेस आफैले अर्को आकाङ्क्षी नेकपा एमालेसँग राष्ट्रिय सहमतिको निम्ति कुनै पहल गरेको देखिन्न।

कांग्रेसका प्रवक्ता प्रकाश शरण महत भन्छन्, “एमालेले पनि हामीले जस्तै आफै हुनुपर्छ भनिरहेको छ, त्यसबारे एमालेसँग छलफल गरेका छैनौँ।”

अर्थात् कांग्रेस माओवादीलाई एमालेबाट अलग गर्न चाहन्छ। आफूलाई राष्ट्रपतिमा माओवादीले साथ दिएमा गठबन्धन फुट्ने उसको विश्वास हो।

र, त्यो कुरा रामचन्द्र पौडेल लगायतका कांग्रेस नेताहरूले सार्वजनिक रूपमा भनी रहेकै पनि छन्।

जबकि नयाँ सत्ता समीकरण गर्दा राष्ट्रपतिमा नेकपा एमालेलाई सघाउने सहमति जनाएरै प्रचण्ड प्रधानमन्त्री बनेका हुन्।

नाम उल्लेख नगर्ने सर्तमा एक माओवादी नेताले भने, “माओवादी अस्थिर नभएको भए अस्तित्व नै सकिने थियो। तर पार्टीको अस्थिरपना प्रगतिशील कि पश्चगामी भन्ने प्रश्न हो।”

उनका अनुसार माओवादी छलफल र बैठकहरूमा पनि त्यो विषयमा चर्चा र विश्लेषण भएको पनि छ।

राष्ट्रपति बन्लान् देउवा?

कांग्रेसले राष्ट्रपति पाउँदा नेताहरू रामचन्द्र पौडेल र कृष्णप्रसाद सिटौलाको चर्चा चलिरहेको छ।

तर सभापति देउवालाई नै राष्ट्रपति बन्न आग्रह भएको कुरा पनि उठेको केही नेताहरूले बीबीसीलाई बताए।

त्यो अवस्थामा पौडेललाई संसदीय दलको नेता बनाउने विषयमा पनि चर्चा भएको कांग्रेसका एक नेताको भनाइ छ।

एमाले र माओवादीको सहकार्य कति दिगो हुनसक्ला?
तेत्तीस वर्षदेखि पार्टी नेतृत्वमा रहेका प्रचण्ड तेस्रो पटक प्रधानमन्त्री

सभापति नै राष्ट्रपति बनाउने कुरा पार्टीमा स्वीकार्य नहुने बताउँदै देउवा खेमाका ती नेताले भने, “त्यसको निम्ति सभापति त सर्वस्वीकार्य हो दल बाहिर पनि। तर हामीलाई गाह्रो हुन्छ। पार्टीमा साथीहरूले मान्दैनन्।”

पार्टी प्रवक्ता महतले पनि देउवा राष्ट्रपति बन्ने सम्भावना नरहेको बताए।

उनले भने, “अरूले उहाँको बारेमा सोच्ने कुरा बेग्लै कुरा हो तर उहाँ सक्रिय पार्टी नेतृत्व छाडेर राष्ट्रपतिमा जान इच्छुक हुनुहुन्न।”

देउवा फेरि प्रधानमन्त्री?

कतिपयका बुझाइमा देउवा राष्ट्रपति भएमा कांग्रेसको तर्फबाट यही बीचमा प्रधानमन्त्री बन्ने खेल अन्त्य हुनसक्छ। र, त्यसको सिधा लाभ प्रधानमन्त्री प्रचण्डलाई पुग्न हुनसक्छ।

सत्ता गठबन्धनभित्र दबाव बढाएर प्रचण्ड पाँचै वर्ष प्रधानमन्त्री बन्ने गरी एमालेसँग लिखित सहमति गर्ने प्रयासमा रहेको सत्तापक्षका केही नेताहरूको आशङ्का छ।

कांग्रेसको विश्वासको मतले प्रचण्डलाई बलियो बनाएकाले पनि त्यस्तो आशङ्कालाई बल दिएको ठानिन्छ।

तर कांग्रेस नेताहरू प्रचण्ड पुरानै गठबन्धनमा फर्किनेमा निकै आशावादी सुनिन्छन्।

नाम खुलाउन नचाहने बीबीसीसँग कुराकानी गरेका ती नेताहरूले राष्ट्रपतिमा माओवादीले कांग्रेसलाई साथ दिने बताए।

एक थरी नेता त प्रचण्डका निम्ति सत्ता सहयात्राका निम्ति ओलीभन्दा देउवा सहज भएको भन्दै प्रधानमन्त्रीमा आलोपालो गर्न समेत प्रचण्ड तयार हुनेमा विश्वस्त सुनिन्छन्।

उनीहरूका भनाइमा गृह मन्त्रालयको विवादको सृजना र त्यसै कारण स्वतन्त्र पार्टीको असन्तुष्टि अनि राप्रपाका मन्त्रीलाई गणतन्त्र, सङ्घीयता र धर्म निरपेक्षताविरुद्ध बोल्ने छुट नभएको प्रधानमन्त्रीको भनाइ र त्यसलाई लिएर संसद्‌मा भएको वाद प्रतिवाद नयाँ समीकरणको निर्माणका खुड्किला हुन्।

राष्ट्रिय स्वतन्त्र पार्टीले ढिलोचाँडो सरकार छोड्ने निर्णय गरेमा त्यसै योजनाअनुसारको पहिलो सफलता हुनेछ र राष्ट्रपति चुनावमा पुगेर निष्कर्षमा पुग्ने उनीहरूको विश्वास छ।

एमाले नेताहरूले भने माओवादीबाट सहमति नतोडिनेमा आफूहरू विश्वस्त रहेको बताउन छाडेका छैनन्।"
"नवनिर्वाचित प्रतिनिधिसभामा ठूलो दलका रूपमा स्थापित नेपाली कांग्रेस र दोस्रो ठूलो दल नेकपा एमालेका नेताहरूबीच पनि छलफल भएको भन्ने विवरणहरू आइरहेका छन्।

पछिल्ला दिनमा उक्त दलका केही नेताहरूबीच भएका भेटलाई कतिपयले नयाँ सरकार गठनसँग जोडेर हेरेका छन्।

यद्यपि दुवै दलका नेताहरूले “ती भेटमा सत्ता साझेदारीबारे गम्भीर कुराकानी नभएको” बताएका छन्।

त्यस्तै गत साता चुनावी तालमेल समेत गरेका सत्ताधारी गठबन्धनका शीर्ष नेताहरूले मतपरिणामले गठबन्धनलाई अघि बढाउने अभिमत दिएको वक्तव्यमार्फत् जनाएका थिए।

कामचलाउ सरकारले सिफारिस गरेको अध्यादेशमा राष्ट्रपतिले के गर्लिन्
निर्वाचन आयोगले यसै ‘साताभित्र’ चुनावसम्बन्धी प्रतिवेदन राष्ट्रपतिलाई ‘बुझाउने’

उनीहरूले “गठबन्धन थप एकताबद्ध हुँदै अघि बढ्ने” उल्लेख गर्दै सत्ता साझेदारी कायम रहने जनाएका थिए।

तर गठबन्धनका दलहरूसँग स्पष्ट बहुमत छैन।

प्रत्यक्ष निर्वाचनबाट ५७ र समानुपातिकतर्फबाट ३२ गरी नेपाली कांग्रेसका कुल ८९ सांसद हुनेछन् भने नेकपा एमालेका प्रत्यक्षबाट ४४ र समानुपातिकतर्फबाट ३४ गरी कुल ७८ सांसद छन्।

केपी शर्मा ओलीको सङ्केत के हो

यसै साता नेपाली कांग्रेसका नेता अर्जुननरसिंह केसीले नेकपा एमालेका अध्यक्ष एवं पूर्वप्रधानमन्त्री केपी शर्मा ओलीसँग भेटघाट गरेका थिए।

उक्त भेटघाटलाई लिएर कतिपयले दुई दलका नेताहरूबीच सरकार गठनबारे पनि छलफल भएको हुनसक्ने अनुमान गरेका छन्।

केसीले चाहिँ त्यो भेट “विशुद्ध शिष्टाचार र चुनाव जितेकोमा बधाई साटासाटमा मात्र सीमित रहेको” दाबी गरे।

यद्यपि उनले “देशको वर्तमान परिस्थिति र सरकार गठनबारे छलफल नभएको भन्ने नभएको” पनि बताए।

केसीले भने, “सरकार गठनको बारेमा त खास नेतृत्व तहको कुरा हो। उहाँहरूले गरेको भए बेग्लै कुरा हो।”

“हामी एउटा गठबन्धन लिएर चुनावमा गयौँ र जनसमर्थन प्राप्त गर्‍यौँ। यसबीचमा विकल्प खोज्नु राजनीतिक इमान्दारी हुँदैन। त्यतातिर त्यति गम्भीरतापूर्वक छलफल भएन।”

“तर के छ भने- त्यस्ता सम्भावनाहरू खोज्नुपर्छ। मुलुक अस्थिरतातिर जान लाग्यो भन्ने उहाँ (ओली) ले कुरा निकाल्नुभएको थियो।”

उनले चुनावले जनतामा असन्तुष्टि देखा परेको र देश भूराजनीतिक हिसाबले पनि असहज अवस्थामा पर्ने सङ्केत देखिएकोबारे ओलीसँगको भेटमा चर्चा भएको जानकारी दिए।

उसोभए सरकार गठनबारे कुरै भएन त भन्ने प्रश्नमा केसीले भने, “सरकार बनाउने विषयमा कुराकानी नभएको होइन। अहिले सरकार त गठबन्धनकै बन्छ भन्ने कुरा मैले राखेँ।”

“होइन, त्यसले निम्त्याउने जटिलताले के खालको परिस्थिति निम्त्याउँछ। त्यो पनि त बुझ्नुभएको होला भन्ने उहाँको कुरा थियो।”

“त्यसोभए ओलीको सङ्केत मिलेर जाऔँ भन्ने थियो?” भन्ने प्रश्नमा केसीले भने, “त्यो सङ्केत चाहिँ नआएको होइन।”

उनले देशमा अस्थिरता बढ्ने अवस्था बन्यो त्यसलाई स्थिरतातिर लिएर जान “तपाईँहरूले पहल गर्नुपर्‍यो” भनेर ओलीले भनेको बताए।

केसीका भनाइमा देशको परिस्थितिबारे ओली र उनीबीच सामीप्यता पनि देखिएको थियो।

एमाले के भन्छ

एमालेका उपमहासचिव प्रदीप ज्ञवालीले अन्य दलहरूसँगै नेपाली कांग्रेससँग पनि देशको वर्तमान परिस्थितिबारे छलफलहरू भइरहेको बताएका छन्।

यद्यपि त्यो “सरकार गठनको तहमा नपुगेको” उनको भनाइ छ।

उनले निर्वाचनको नतिजाले देशलाई “थप अस्थिर र जटिल” परिस्थितितर्फ लैजाने देखिएकाले त्यसबारे एमालेले चासो र चिन्ता व्यक्त गर्दै दलहरूसँग छलफल गरेको स्पष्ट गरे।

अहिले जनतामा देखिएको असन्तुष्टि र राष्ट्रिय तथा अन्तर्राष्ट्रिय परिस्थितिले नेपालमा प्राप्त भएको उपलब्धिमाथि नै खतरा उत्पन्न हुन सक्ने भएकाले त्यसबारे मुख्य दलहरू एक हुनुपर्ने ज्ञवालीले बताए।

तर सरकार गठनबारे पनि एमालेले कांग्रेससँग कुराकानी गर्न खुला रहेको ज्ञवालीको भनाइ छ।

उनले भने, “साच्चै गम्भीरतापूर्वक नेकाले छलफल गर्ने हो भने र देशका मुख्य अजेन्डामा न्यूनतम साझा अवधारणा बनाउन हो भने ठूलो दल बनेकाले उसले सरकार बनाउँदा हामीले बाहिरबाट सहयोग गर्ने वा हामीले बनाउँदा उसले सहयोग गर्ने अवस्था हुन सक्ला।”

तर त्यसबारे अहिले यी दुई दलबीच गम्भीर रूपमा त्यसबारे चर्चा नभएको उनको भनाइ छ।

यद्यपि देशमा राजनीतिक अस्थिरता उत्पन्न हुने र चारवटा दल मिलेर पनि सरकार बनाउन नसक्ने परिस्थिति आएकाले खास विषयहरूमा दुई दलबीच एकैखाले अवधारणा बन्न सके उपयुक्त हुने उनको भनाइ छ।

नेपाली कांग्रेस के भन्छ

नेपाली कांग्रेसका प्रवक्ता प्रकाशशरण महतले एमालेसँग ""छलफल भएको” बताए।

तर त्यस्ता छलफल “सरकार गठनमा केन्द्रित नभएको” उनको भनाइ छ।

“कतिपय विषयमा समान दृष्टिकोण बनाउनुपर्ने हुन्छ। त्यसैले गर्दा छलफहरू भएका छन् तर सरकार गठनको विकल्पबारे कुरा भएको छैन,” उनले भने।

“गठबन्धनलाई नै निरन्तरता दिने भन्ने गठबन्धन नेतृत्वले भनिसकेको छ। वैकल्पिक हिसाबले सरकार बनाउने विषय छलफलमा छैन।”

कांग्रेस र एमाले मिलेर सरकार बनाउने भन्ने खालका विवरणहरू आएको कुरालाई भने उनले अस्वीकार गरेनन्।

महतले भने, “कतिपय कुराकानीमा त्यस्तो कुरा भएका हुनसक्छ। त्यो सार्वजनिक भएको छ, तर वैकल्पिक ढङ्गले सरकार बनाउने विषय गम्भीर छलफलको विषय भएको छैन।”"
"सन् १९४३ एप्रिलको एक दिन पूर्वी तराईको नेपाल-भारत सीमामा दक्षिणतर्फबाट एउटा हात्ती उत्तरतर्फ लम्किँदै थियो। हात्तीमा एक सेठ चढेको र पछिपछि पालकीमा उनकी पत्नी आउँदै गरेको देखिन्थ्यो। पछिपछि बयलगाडामा सामान राखेर उनीहरूका सहयोगी आइरहेका थिए।

त्यो समूह भारतीय भूमिबाट नेपाल प्रवेश गर्न लागेको थियो। सीमाचौकीमा भएका नेपाली सुरक्षाकर्मीले रोकेर सोधखोज गर्दा सेठ र उनकी पत्नी बोलेनन्।

सहयोगीले सेठको बिहे भएको र उनी बनरझुला (सप्तरी) जान लागेको बताए।

सीमास्थित नेपाली सुरक्षाकर्मीलाई झुक्याएर भारतीय समाजवादी नेता जयप्रकाश नारायण र विजया पटवर्धन सन् १९४३ एप्रिल ३ का दिन सप्तरीको बर्साइन (हालको तिलाठी कोईलाडी गाउँपालिका) आइपुगे।

जयप्रकाश नारायणसँग सम्बन्धित पुस्तक र लेखहरूमा उनी छद्मभेषमा नेपाल प्रवेश गरेको विवरण कतै छोटकरीमा त कतै विस्तारमा पाइन्छ। कतिले जयप्रकाश पिता र विजया पुत्री बनेको लेखेका छन् भने कतिले चाहिँ उनीहरू वरबधूको भेषमा थिए भनेका छन्।

जे भए पनि यो घटनाको तन्तु भारतीय स्वतन्त्रता सङ्ग्राममा नेपालको एउटा 'महत्त्वपूर्ण' भूमिकासँग जोडिन्छ।

नेपालका लागि भूतपूर्व भारतीय राजदूत मञ्जीवसिंह पुरीका शब्दमा त्यो प्रकरण ""औपनिवेशिक शासनबाट आफूलाई मुक्त गर्न भारतले गरेको सङ्घर्षमा नेपालले गर्व गर्ने एउटा उत्कृष्ट क्षण"" थियो।

भारतीय स्वतन्त्रता दिवसका दिन हिन्दूस्तान टाइम्समा एउटा लेख लेख्दै तीन वर्षअघि पुरीले उक्त घटनाको सङ्क्षिप्त विवरण दिएका थिए।

""उक्त घटना 'भारत छोडो' आन्दोलनका बेला भएको थियो,"" पुरीले त्यसमा लेखेका छन्।

जयप्रकाश नारायण नेपाल आउनुको कारण

स्वतन्त्रता आन्दोलनमा लागेका भारतीय नेता र कार्यकर्तालाई अङ्ग्रेज सरकारले दमनको नीति लिएपछि समाजवादी नेता जयप्रकाश नारायण पनि पक्राउ परे। उनलाई भारतका विभिन्न जेलमा सार्दै राखियो।

वर्गीस के. जोर्ज आफ्नो पुस्तक 'जयप्रकाश नारायण: द इटर्नल रेबल'मा लेख्छन्, ""जेपी हजारीबाग (हाल झारखण्ड) को जेलबाट भागेका थिए। त्यहाँ उनलाई देवली (राजस्थान) बाट सारिएको थियो।""

""देवली कारागारको अवस्था अमानवीय बन्दै गएपछि जेपीले अन्य कैदीबन्दीसहित विरोध जनाए, ३१ दिनसम्म अनशनमा बसे। उक्त मुद्दा ठूलो बनेपछि औपनिवेशिक सरकारले त्यो जेल बन्द गर्‍यो।""

मिति थियो- सन् १९४२ नोभेम्बर ९ तारिख।

दीपावली भएकाले हजारीबाग जेलको रेखदेखमा खटिने अधिकांश हिन्दू कर्मचारी बिदामा थिए।

जोर्ज लेख्छन्, ""जेल आफैँ उत्सवको ध्याउन्नमा थियो। जेपी र उनको समूहका एकजना साथीले कैदीलाई कथा सुनाएर मनोरञ्जन गराए। जेपी र अन्य छ जनाले आफ्नो आधारभूत काम गरिसकेका थिए- सन्तरी (सेन्ट्री) प्रत्येक आठ मिनेटको फरकमा एउटा बिन्दुमा फर्किन्छ भन्ने उनीहरूले पत्ता लगाए।""

""त्यसको अर्थ थियो - आठ मिनेटभित्र 'जेलबाट भाग्ने काम' सक्नुपर्नेछ। उनीहरूले सन्तरीले कुनै एउटा बिन्दु पार गर्नेबित्तिकै धोती बाँधेर बनाइएको लठारो फालेर अङ्कुश लगाए, अनि त्यसमा झुन्डिए।""

जोर्जले लेखेअनुसार उनीहरूले छ मिनेटभित्र काम फत्ते गरिसकेका थिए। यद्यपि आफ्नो अधिकांश सामान र पैसा जेलभित्रै रहेकाले उनीहरूले भाग्ने क्रममा सास्ती खेप्नुपर्‍यो।

जुत्ता जेलभित्रै छुटेकाले बिनाजुत्ता जङ्गलको बाटो कुद्न जयप्रकाशको टोलीलाई सकस परेको थियो। अङ्ग्रेज सरकारले जेलबाट भागेका जयप्रकाश नारायणको टाउकाको मूल्य तोक्यो। सुरुमा ५,००० भारु इनाम तोकिएकोमा केही महिनापछि त्यसलाई दोबर बनाइयो।

""त्यस बेला त्यत्रो रकम कमाउन कुनै पनि मजदुरले ३० वर्ष लगातार काम गर्नुपर्थ्यो,"" जोर्ज लेख्छन्।

टाउकाको मोल तोकिएपछि जयप्रकाश नारायणलाई भूमिगत हुनुपर्ने बाध्यता आइलाग्यो। भारतभित्रै बस्दा जुनसुकै बेला जहाँबाट पनि पक्राउ पर्न सक्ने र मारिन पनि सक्ने खतरा बढ्यो।

त्यसैलाई दृष्टिगत गर्दै उनले सीमाका सुरक्षाकर्मीलाई झुक्याएर नेपाल प्रवेश गर्ने निधो गरे।

नेपाल आउने योजना

हजारीबाग जेलबाट भाग्नेबित्तिकै जयप्रकाश नारायण नेपाल आएनन्। तर उनीसँगै भागेका सुरजनारायण सिंह नेपाल प्रवेश गरे।

त्यसअघि सन् १९४२ अगस्टमा ""भारत छोडो"" आन्दोलन सुरु भएसँगै बिहार क्षेत्रबाट भारतीय कङ्ग्रेस र समाजवादी कार्यकर्ताहरू नेपाली भूमिमा प्रवेश गर्न थालिसकेका थिए।

उनीहरूमध्ये अधिकांशलाई सप्तरीको बनरझुलामा शरण दिएका थिए नेपालका एक जमिनदार रामेश्वर सिंह र उनका आफन्तले।

सिंह पछि नेपाली कांग्रेसमा आबद्ध भए र केन्द्रीय सदस्यसम्म बने।

'भारत छोडो' आन्दोलन सुरु भएपछि भारतीय क्रान्तिकारीहरू नेपाल आउन थालेको विवरण दिँदै रामेश्वर सिंहले आफ्नो संस्मरणमा लेखेका छन्, ""अगस्ट समाप्त हुँदै गर्दा ४०/५० जना आइसकेका थिए।""

त्यसबीच सुरजनारायण सिंहको प्रस्तावमा राजविराजभन्दा ५ माइल पश्चिमस्थित राजपुर गाउँमा भारतीय क्रान्तिकारीहरूको एउटा सम्मेलन समेत भयो।

त्यसमा करिब १०० कार्यकर्ता सहभागी बने।

""कुराकानीका क्रममा सुरज बाबुले 'जयप्रकाशजी भारतमा रहँदा पक्राउ पर्ने खतरा छ, यदि उनलाई यहाँ (नेपाल) ल्याएर राख्न पाइयो भने निश्चिन्त रूपमा सोच्न पाइन्थ्यो' भन्नुभयो,"" सुरजनारायण सिंहलाई उद्धृत गर्दै रामेश्वर सिंहले लेखेका छन्।

सुरजनारायण सिंहबाट जयप्रकाश नारायणले गुरिल्ला युद्धका लागि एउटा सशस्त्र समूह तयार पार्ने विचार गरेको पनि रामेश्वरले जानकारी पाए।

त्यो गुप्त योजनाअनुरुप नै जयप्रकाश नारायण र विजया पटवर्धन बेहुलाबेहुलीको भेषमा नेपाल प्रवेश गर्न सफल भए।

उनीहरूले सुरुमा सप्तरीको बर्साइनस्थित आनन्दी प्रसादको घरमा आश्रय लिएर बसे।

यद्यपि नेपालमा आइसकेका कङ्ग्रेस कार्यकर्ताहरूलाई पनि जयप्रकाश नारायण नेपालमा छन् भन्ने जानकारी नदिने भद्र सहमति बनेको रामेश्वरले लेखेका छन्।

बनरझुलामा सन् १९४३ एप्रिलको १२ देखि १४ तारिखसम्म भारतीय क्रान्तिकारीहरूको महासमितिस्तरको बैठक सम्पन्न भएको र त्यसबाट जयप्रकाश नारायण समेत प्रसन्न भएको रामेश्वरले आफ्नो संस्मरणमा उल्लेख गरेका छन्।

अनि राममनोहर लोहिया नेपाल आए…

भारतीय स्वतन्त्रता सङ्ग्रामबारे अङ्ग्रेजी र हिन्दी भाषामा लेखिएका कतिपय पुस्तक र लेखहरूमा जयप्रकाश नारायणसँगै अर्का समाजवादी नेता राममनोहर लोहिया पनि नेपाल आएको विवरण पाइन्छ।

यद्यपि रामेश्वरले आफ्नो संस्मरणमा जयप्रकाश आएको एक महिना १० दिनपछि मात्र लोहिया नेपाल आइपुगेको विवरण दिएका छन्।

त्यसअघि नै जयप्रकाश नारायण बनरझुलाबाट हनुमाननगर हुँदै कोशीपारि पुगिसकेका थिए।

त्यस बेला सप्तकोशीमा पुल थिएन। उनी डुङ्गा चढेर रामेश्वरको सुनसरी कुशाहा लक्ष्मीनियास्थित 'कामत घर'मा पुगे र त्यही गोप्य रूपमा बस्न थाले। त्यो घर खेतीपातीको काम गर्न र अन्न भण्डार गर्न बनाइएको थियो।

जयप्रकाशका लागि खरले छाएको बाँसको छुट्टै घर बनाइएको रामेश्वरले लेखेका छन्।

जयप्रकाश कोशीपारि पुगेपछि अर्का समाजवादी नेता राममनोहर लोहियालाई पनि नेपाल ल्याउने चर्चा भयो।

त्यसको जिम्मा श्यामनन्दन नामक व्यक्तिले लिए। श्यामनन्दनको सहयोगमा फारबिसगन्ज-कटिहारको बाटो हुँदै सन् १९४३ मे १४ तारिखमा लोहिया कुशाहा आइपुगे।

रामेश्वरले आफ्नो संस्मरणमा त्यसको विस्तृत विवरण दिएका छन्।

नेपालमा रेडिओ स्टेशन!

कन्हैया त्रिपाठीद्वारा सम्पादित हिन्दी भाषाको पुस्तक 'डा. राममनोहर लोहिया और सतत समाजवाद'मा प्रदीप त्रिपाठीले भारतको कङ्ग्रेस रेडिओसँग आबद्ध भएका लोहिया नेपाल आएर जयप्रकाश नारायणसँग बसेको उल्लेख गरेका छन्।

उनी लेख्छन्, ""उनी सन् १९४३ मा नेपालमा कङ्ग्रेस रेडिओ स्थापनाका लागि सक्रिय थिए। त्यसै बेला उनी बसेको भूमिगत स्थलमा प्रहरीले छापा मारेर उनलाई जयप्रकाश नारायणका साथमा पक्राउ गर्‍यो।""

भारतीय संसद्‌को तल्लो सदनले प्रकाशित गरेको प्रख्यात संसद् सदस्यहरूको 'मोनोग्राफ' शृङ्खलामा लोहियाले नेपाल-भारत सीमानजिकै भूमिगत कङ्ग्रेस रेडिओ सञ्चालन गरेको उल्लेख छ।

लोकसभा सचिवालयले सन् १९९० मा प्रकाशित गरेको लोहियाको 'मोनोग्राफ'मा हगारीबाग जेलबाट भागेपछि जयप्रकाश नारायणले नेपालमा 'आजाद दस्ता' बनाउने निर्णय गरेको उल्लेख छ।

त्यसमा लेखिएको छ, ""उक्त आजाद दस्ताका दुई नेता थिए- श्री जयप्रकाश नारायण र डा. राममनोहर लोहिया।""

""बिहारसँग जोडिएको नेपालमा एउटा रेडिओ स्टेशन स्थापना गरियो। डा. लोहियाले आफूसँगै ट्रान्समिटर लिएर आए र रेडियो प्रचार विभागका निर्देशक बने। उनका वक्तव्यले हिन्दीभाषी क्षेत्रमा क्रान्तिको ज्वाला दन्कियो।""

तर उषा ठक्कर आफ्नो पुस्तक 'कङ्ग्रेस रेडिओ: उषा मेहता एन्ड द अन्डरग्राउन्ड रेडियो स्टेशन अफ १९४२' मा लोहियाले नेपालमा स्थापना गरेको रेडिओले काम गर्न नसकेको उल्लेख गर्छिन्।

उनी लेख्छिन्, ""बम्बईमा भूमिगत रेडिओको सफलताबाट उत्प्रेरित राममनोहर लोहियाले कलकत्तामा रेडिओ स्टेशन स्थापना गर्ने प्रयास गरेका थिए, पछि लोहिया र जयप्रकाश नारायणले नेपालमा पनि कङ्ग्रेस रेडिओ स्थापना गर्ने अर्को प्रयास गरे। तर यी प्रयासहरू सफल हुन सकेनन्।""

""लोहियाले... कलकत्तामा जोडेको ट्रान्समिटिङ सेट बम्बईबाट लगेका थिए, तर ब्याटरी नहुँदा उनको सबै श्रम व्यर्थ भयो।""

स्वतन्त्रता सङ्ग्रामका क्रममा जयप्रकाश नारायण तथा लोहियाजस्ता नेताहरूले गान्धीको अहिंसात्मक आन्दोलनविपरीत सशस्त्र सङ्घर्षको बाटो अपनाएका थिए।

हजारीबागबाट भागेपछि जयप्रकाश नारायणले बिहारमा 'आजाद दस्ता' गठन गर्न आह्वान गरे।

बिहारमा गठन भएको सशस्त्र समूहले नेपाली भूमिमा पनि तालिम गर्न थालेको जयप्रकाश नारायणसँगै नेपाल आएका कतिपय नेताहरूले पछि आफ्नो संस्मरणमा उल्लेख गरेका छन्।

जयप्रकाश नारायण नेपाल आएपछि उनले नेपालमै 'आजाद दस्ता'का लागि तालिम सञ्चालन गर्ने निर्णय गरेको विवरण उनीसँग सम्बन्धित पुस्तकहरूमा पाइन्छ।

त्यस्तो तालिमका लागि सुरुमा १८ जना व्यक्तिहरू चयन गरिएको र उनीहरूलाई अहिलेको सप्तरी जिल्लाको सुरुङ्गा नगरपालिकास्थित सुरुङ्गा पहाडमा पठाइएको थियो।

उक्त क्षेत्रमा विष्णुभक्त प्रधान वनरक्षक थिए। उनले पनि 'आजाद दस्ता'को तालिमका लागि सहयोग गरेका थिए भन्ने विभिन्न विवरणहरूले पुष्टि गर्छन्।

सुरुङ्गा पहाडमा 'आजाद दस्ता'को तालिम चलिरहेका बेला नेपालका राणा शासकलाई अङ्ग्रेजहरूले भारतीय क्रान्तिकारीहरू तराईमा भूमिगत रूपमा बसेको सूचना दिए।

अङ्ग्रेजले भारतीय क्रान्तिकारी नेताहरूलाई पक्राउ गरेर आफूलाई बुझाउन आग्रह गरेपछि सुनसरीको कुशाहाबाटै जयप्रकाश नारायण र लोहियासहित अरू नेता र कार्यकर्तालाई नेपाली सुरक्षाकर्मीले घेराउ गरेर पक्राउ गरे।

यद्यपि विजया पटवर्धनलाई जयप्रकाश नारायणले एक दिनअघि नै कोलकाता पठाएकाले उनी जोगिन्छिन्।

जयप्रकाश नारायण र लोहियासहित अन्य व्यक्तिहरूलाई सन् १९४३ मे २० तारिखमा पक्राउ गरी २१ तारिखमा सप्तरीको हनुमाननगर पुर्‍याएर त्यहाँस्थित बडाहाकिम कार्यालय भवन हाताभित्रैको हिरासतमा राखिएको थियो।

हनुमाननगरमा आक्रमण

उक्त कुरा सुरुङ्गा पहाडमा तालिम गरिरहेका 'आजाद दस्ता'सम्म कुनै माध्यमबाट पुगेपछि उक्त समूहमा संलग्न व्यक्तिहरूले दुवै नेतासहित पक्राउ परेका अन्यलाई छुटाउने उपाय खोजी गर्न थाले।

त्यसका लागि हनुमाननगरमै आक्रमण गर्नुपर्ने योजना बन्यो। हनुमाननगर आक्रमणमा संलग्न सीताराम सिंह र अवधि सिंहजस्ता भारतीय नेताहरूले आफ्ना संस्मरणमा उक्त कुरा उल्लेख गरेका छन्।

हिन्दी भाषामा प्रकाशित समतावादी मासिक 'नयाँ संघर्ष'को सन् १९९२ को अगस्ट-सेप्टेम्बर-अक्टोबर अङ्कमा हनुमाननगरमा भएको आक्रमणबारे विभिन्न व्यक्तिका संस्मरणसहित विस्तृत विवरण दिइएको छ।

त्यसमा प्रकाशित संस्मरणमा अवध सिंहले राणा शासकका प्रहरीले कुशाहाबाट जयप्रकाश नारायण र लोहियासहित सात जनालाई पक्राउ गरेर हनुमाननगर लगेको उल्लेख गरेका छन्।

पक्राउ पर्नेमा कार्तिकप्रसाद सिंह पनि थिए। अवध सिंहले लेखेका छन्, ""कार्तिक बाबुका सहयोगी शशिले जेपी गिरफ्तार भएको खबर सुरुमा सखडा र त्यसपछि सुरुङ्गा पुर्‍याए। त्यसदिन शशिले जे काम गरे त्यो अत्यन्त साहसिक थियो।""

त्यसपछि आफूहरू बनरझुलास्थित रामेश्वरको घर पुगेर सल्लाह गरेको उनले लेखेका छन्।

रामेश्वरकी छोरीको बिहे भोलिपल्ट थियो। उनी त्यसको तयारीमा थिए।

तर जयप्रकाश नारायणसहित नेताहरू पक्राउ परेको र उनीहरूलाई छुटाउन हनुमाननगरमा आक्रमण गर्नुपर्ने योजना सुनाउँदा रामेश्वरले साथ दिए।

""हामीले त्यसपछि (आक्रमणपछि) दमन हुन्छ भन्यौँ। रामेश्वर बाबुले 'जे होला भोगौँला' भन्ने जबाफ दिए,"" अवध सिंह लेख्छन्।

'आजाद दस्ता'मा सामेल भारतीय र नेपालीसमेत मिलेर मे २३ तारिख राति हनुमाननगरस्थित बडा हाकिम कार्यालयमा आक्रमण गरे।

उनीहरूले जयप्रकाश नारायण र लोहियासहित सात बन्दीलाई छुटाए। हनुमाननगरबाट छुटेपछि जयप्रकाश नारायण र लोहिया कोलकातातर्फ गएको विभिन्न विवरणले पुष्टि गर्छन्।

उक्त घटनामा हनुमाननगर गारदका एक सन्तरीको ज्यान गएको थियो भने अर्का एक जना घाइते भएका थिए।

त्यसैका आधारमा नेपालमा ज्यान मारेको अभियोगमा ४८ नेपाली र ११ भारतीय नागरिकविरुद्ध मुद्दा चलाइयो।

त्यस क्रममा करिब डेढ सय नेपाली नागरिकहरू पक्राउ परेका थिए। नेपाली भूमिका कुनै पनि भारतीय नागरिक भने पक्राउ परेनन्।

मुद्दा चलाइएकामा रामेश्वर सिंह पनि थिए। आफू सहित २२ जनालाई काठमाण्डू लगिएको उनले आफ्नो संस्मरणमा लेखेका छन्।

काठमाण्डूमा मुद्दा चल्दै गर्दा हनुमाननगर काण्डमा पक्राउ परेका कृष्णवीर कामी र अब्दुल मियाँको जेलमै निधन भयो।

भारतमा अङ्ग्रेज शासनको पतनसँगै त्यहाँको अन्तरिम सरकारको आग्रहमा अन्य सबैजसो अभियुक्त रिहा भएका विभिन्न विवरणले देखाउँछन्।

जब जयप्रकाश नारायणले विजयालाई बन्दुक चलाउन सिकाए...

जयप्रकाश नारायणसँगै नेपाल आएकी विजया भारतीय समाजवादी नेता अच्युत पटवर्धनकी बहिनी थिइन्।

जयप्रकाश नारायण अच्युत पटवर्धनलाई भेट्न बम्बई गएका बेला उनको विजयासँग चिनजान भएको थियो।

विमल प्रसाद र सुजाता प्रसादद्वारा लिखित 'द ड्रीम अफ रिभलूशन: अ बायोग्राफी अफ जयप्रकाश नारायण'मा पनि त्यसबारे चर्चा पाइन्छ।

उक्त पुस्तककी सहलेखिका सुजाता प्रसादले गत ज्यानुअरीमा बीबीसी हिन्दीसँग भनेकी थिइन्, ""विजयाले लन्डनमा अध्ययन गरेकी थिइन्। उनको जेपीसँग उनी भूमिगत भएका बेला आफ्ना दाजुकहाँ भेट भएको थियो।""

त्यही आकर्षणका कारण विजया सन् १९४३ मार्च १३ तारिखदेखि जयप्रकाश नारायणसँगै रहन थालेको विवरणहरूले देखाउने सुजाताले बताएकी छन्।

उनका अनुसार भारतको इन्टलिजन्स ब्यूरोका प्रतिवेदनहरूमा पनि विजय र जयप्रकाश नारायणबारेका विवरणहरू पाइएका छन्।

सुजाताले दिएको विवरणमा नेपालमा भूमिगत हुँदा जयप्रकाश नारायण र विजया एउटै झुप्रोमा बस्ने गर्थे र विजया जयप्रकाश नारायणको सचिवको भूमिका निर्वाह गर्थिन्।

'नयाँ संघर्ष'को सन् १९९२ को अगस्ट-सेप्टेम्बर-अक्टोबर अङ्कमा त्यसै वर्षको जुलाई १३ तारिखमा प्राध्यापक विनोदप्रसाद सिंहले महाराष्ट्रको पूणेस्थित उनकै निवासमा लिएको विजयाको अन्तर्वार्ता प्रकाशित छ।

त्यसमा उनले जयप्रकाशसङ्गसँगै आफू नेपालमा बसेको बताएकी छन्। उनले कुशाहाको भूमिगत कालको विवरण दिँदै आफूले जयप्रकाश नारायणसँग बन्दुक चलाउन सिक्न खोजेको बताएकी छन्।

उक्त अन्तर्वार्तामा विजयाले भनेकी छन्, ""…. मैले शूटिङ (बन्दुक चलाउन) सिक्न मन छ भनेँ। जयप्रकाशले भने - हिँड, सिकाइदिन्छु। शनिवारको दिन थियो। सायद एप्रिल २४ होला। याद छैन।""

""म घुँडा टेकेर बसेँ। उनले निकै गह्रौँ राइफल मेरो काँधमा राखिदिए। मैले त्यसलाई थाम्न सकिरहेकी थिइनँ। जब मैले त्यसको घोडा दबाएँ- ठाँऽऽऽ गरेर आवाज आयो। राइफलको कुन्दाले मेरो गालामा लाग्यो। रगत बग्यो, चस्मा फुट्यो।""

""तर मेरो आँखाबाट आँसु आएन किनकि मनमा देशलाई स्वतन्त्र बनाउने भावना थियो। औषधि थिएन, त्यसैले कपास लगाइयो। त्यहाँबाट गाउँ निकै टाढा थियो। एक जनालाई घोडामा डाक्टर लिन पठाइयो। दुई दिनपछि मात्र डाक्टर आइपुगे।""

उक्त घटना भएको रात जयप्रकाश नारायणले आफूसँग माफी मागेको विजयाले उल्लेख गरेकी छन्।

""जुन दिन यो घटना भयो त्यस रात जयप्रकाश मेरो गोडाछेउ चुपचाप बसे। उनले आफ्नो गल्तीका कारण तिमीलाई चोट लाग्यो भन्दै माफी मागे,"" विजयाले भनेकी छन्।

जयप्रकाश नारायणले विजयालाई बन्दुक चलाउन सिकाएर उनी घाइते भएको कुरा जयप्रकाशसँगै नेपालमा भूमिगत रूपमा बसेका डा. वैद्यनाथ झाले पनि उल्लेख गरेका छन्।

भारतमा पक्राउ परेपछि हनुमाननगर काण्डका आरोपी बनाइएका झाले भारतीय सुरक्षाकर्मीलाई दिएको बयानमा पनि त्यो कुरा उल्लेख छ।

यद्यपि त्यहाँ जयप्रकाशले विजयालाई आफूसँग 'मिस सिंह'का रूपमा चिनाएको झाले उल्लेख गरेका छन्। उनले बयानमा पनि विजयाको नाम नलिफकन 'मिस सिंह' भनेका छन्।

नेपालमा रामेश्वर-जयप्रकाश-लोहिया विरासत

भारतीय स्वतन्त्रता सङ्ग्राममा नेपालीको सहभागिता हनुमाननगर काण्डमा मात्र सीमित नरहेको बताउँछन् जयप्रकाश नारायण र लोहियासहित भारतीय समाजवादीहरूलाई नेपालमा आश्रय दिने रामेश्वर सिंहका पुत्र हिम्मत सिंह।

उमेरले आठ दशक नाघिसकेका उनी नेपाली र भारतीयबीच रहेको पारिवारिक सम्बन्धका कारण पनि जयप्रकाश नारायण र लोहियाजस्ता नेताहरू नेपालमा आश्रय लिन आएको ठान्छन्।

""हजारीबाग जेलबाट भाग्ने सुरजनारायण सिंह नाताले मेरो मामा पर्नुहुन्छ। त्यसैले गर्दा उहाँ बर्साइन आउनुभयो। अनि उहाँकै सल्लाहमा जयप्रकाश नारायण पनि नेपाल आउनुभयो,"" उनी भन्छन्।

सुरजनारायणले सुरुमा आएर आफ्ना पितालाई ""तपाईँहरू पनि सुरक्षित हुनुहुन्न"" भन्ने सम्झाएको भए पनि आफ्ना पिताले भारतीय क्रान्तिकारीहरूलाई आश्रय दिएको उनको दाबी छ।

आफूले पनि पिता जीवित रहँदा र पछि पनि जयप्रकाश नारायणसहित हनुमाननगर काण्डमा सामेल कैयौँ भारतीय नेताहरूलाई भेटेको उनी स्मरण गर्छन्।

त्यस्तै २००७ सालको राणाविरोधी प्रजातान्त्रिक क्रान्तिका क्रममा नेपालमा पनि लोहिया र जयप्रकाशले भूमिका खेलेको कुरा आफ्ना पिताबाट आफूले सुनेको हिम्मतले बताए।

हिम्मतका भनाइमा नेपाली कांग्रेसका नेताहरूमा समाजवादी प्रभाव जयप्रकाश नारायण र लोहियाबाट धेरै परेको हो।

आफू पनि कांग्रेसमा आबद्ध उनी अहिले नेपाली कांग्रेसले समाजवादी चिन्तनलाई छाड्दै गएको भन्दै त्यसप्रित चिन्तित देखिन्छन्।

रामेश्वरका पुत्र हिम्मतले अहिले पनि सप्तरीमा जेपी लोहिया रामेश्वर मेमोरियल ट्रस्ट चलाइरहेका छन्।

उनी कम्तीमा वर्षको एक पटक जयप्रकाश नारायण, लोहिया र रामेश्वरका साथै हनुमाननगर काण्डमा सहभागी भएका तथा त्यस क्रममा मृत्यु भएका व्यक्तिहरूको स्मरणमा कार्यक्रम गर्ने गर्छन्।

""हिजो बीपी कोइराला, किसुनजीहरूलगायतलाई पनि प्रभावित गर्ने जयप्रकाश नारायण र लोहियाजस्ता नेताहरूलाई अहिलेका कांग्रेसीले नसम्झलान् तर नेपाली कांग्रेसले प्रजातान्त्रिक समाजवाद अपनाउनुमा उनीहरूको कुनै न कुनै प्रभाव थियो,"" हिम्मत सिंह भन्छन्।

""त्यसैले नेपाल र भारतलाई समेत जोड्ने नेताका रूपमा हामीले जेपी र लोहियालाई सम्झनुपर्छ।""

कोइराला र जयप्रकाश नारायाणबीच निकै घनिष्ठ सम्बन्ध थियो। बीपी कोइरालाले आफू जयप्रकाश नारायणसँग निकै प्रभावित भएको लेखेका छन्।

राणा शासनका बेला कृष्णप्रसाद कोइराला निर्वासित भएर सपरिवार भारतमा बस्न गएका थिए। भारतमै जन्मिएका उनका छोरा बीपी कोइराला पनि 'भारत छोडो' आन्दोलनमा सहभागी भएका थिए।

हजारीबाग जेलमा जयप्रकाश नारायण, राममनोहर लोहिया र राजेन्द्र प्रसादसँगै बीपी कोइराला पनि बसेका थिए।"
"नेकपाका अध्यक्षद्वय प्रचण्ड र प्रधानमन्त्री केपी शर्मा ओलीबीचको लिखित सहमति यसअघि नै सार्वजनिक भइसकेको थियो। तर त्यही विषयलाई लिएर प्रचण्डले दिएको पछिल्लो अभिव्यक्तिले किन तरङ्ग उत्पन्न गरायो?

प्रचण्डले आठ महिनाअघि बीबीसी नेपालीसँगको कुराकानी मा पनि उक्त सहमतिबारे टिप्पणी गरेका थिए। उनको अभिव्यक्तिमा कुनै विरोधाभाष छ त?

त्यसबेला प्रचण्डले 'पाँच वर्ष सरकार सहज ढङ्गले चलोस् भन्नेतिर आफूहरूको ध्यान रहेको' बताउँदै भनेका थिए, ""सरकारलाई अस्थिर बनाउने गरी नेतृत्व परिवर्तन गर्ने हाम्रो चाहना होइन। समझदारी भयो भने त्यो पाँचै वर्ष जान सक्छ।""

तपाईँलाई 'महाधिवेशनबाट पार्टी अध्यक्ष बनाउने शर्तमा' भन्ने प्रश्नमा प्रचण्डको जवाफ थियो: ""यो कुरामा अहिले छलफल चलेको छैन। महाधिवेशनसम्म जाँदा देशको परिस्थिति कसरी जान्छ र पार्टीभित्र छलफल कसरी जान्छ त्यसमाथि भर पर्ने कुरा हो।""

महाधिवेशनबाट अध्यक्ष नहुने अवस्थामा समेत तपाईँ सरकारको नेतृत्वमा नगएरै बस्ने अवस्था रहन्छ भन्ने प्रश्नमा प्रचण्डले सरल जवाफ दिएका थिएनन्।

उनको जवाफ थियो: ""एकताको बेलामा गरेको समझदारी अनुसार त त्यो हुँदैन, तर त्यो बेलाको परिस्थितिले माग गर्‍यो भने पार्टीका लागि, सरकारको स्थिरताका लागि र देशका लागि जे पनि गर्न तयार हुने स्थिति बन्छ।""

आठ महिनामा के फरक?

प्रचण्डको त्यो भनाइमा राजनीतिक उदारता देखिन्छ। उनले त्यसबारे कुरा गर्ने मौका महाधिवेशन हुने औँल्याएका थिए।

तर प्रचण्ड त्यहाँसम्म पुग्न चाहेनन् र उक्त सहमतिलाई लिएर उनले थप टिप्पणी गरेका छन्।

सहमतिमा आलोपालो भनिए पनि ओलीकै नेतृत्वमा सरकार पाँच वर्ष चल्न सक्नेमा उनी अहिले पनि अडिग नै छन्। तर उनले अब राजनीतिक सहमतिको बहीखाता खोल्ने बेला आएको सन्देश दिएका छन्। र, त्यसका शर्तहरू अघि सारेका छन्।

पछिल्लो टेलिभिजन अन्तर्वार्तामा उनले भनेका छन्, ""देशमा सुशासन र विकासले गति लियो र जनतामा सन्तुष्टि आयो भने मैले पार्टी मुख्य हेर्ने र अर्को अध्यक्षले प्रधानमन्त्री मुख्य रूपले हेर्ने काम मिलायो भने मलाई सहज हुन्छ। मलाई प्रधानमन्त्री नभई नहुने होइन।""

त्यति भन्दा उनले सरकारको कामप्रति असन्तुष्टि रहेको कुरा औँल्याउन पनि खोजेको देखिन्छ।

तर लगत्तै प्रतिप्रश्न गर्दै अन्तर्वार्ताकार ऋषि धमलाले ओलीको सरकार पाँच वर्ष चल्ने कुरा कबुल गराउन खोज्दा प्रचण्ड भन्छन्, 'मैले अघि एउटा कुरा भने तपाईँले सायद ध्यान दिनुभएन म फेरि त्यसलाई दोहोर्‍याउँछु।'

त्यसपछि उनी भन्छन्, ""…हामीले सहमति गरेको हुनाले प्रधानमन्त्री फेरिनुपर्छ भन्नेमा म छैन। तर म पनि एउटा नेताको हैसियतले मेरो जिम्मेवारी पनि राम्रोसँग परिभाषित त हुनुपर्छ।""

""त्यसो भयो भने सरकारको नेतृत्व एउटा अध्यक्षले र पार्टीको नेतृत्व एउटा अध्यक्षले गर्‍यो भने सन्तुलन मिल्छ। र, म फेरि प्रधानमन्त्री भइराख्न पनि पर्दैन। मैले पार्टी अध्यक्षको भूमिका राम्रोसँग खेल्छु। यो छलफलको विषय छ। पार्टी नेतृत्व तहमा पनि छलफल चलिराखेकै छन्।""

उनको त्यो भनाइको अर्थ हो— नेकपामा 'आलोपालो' छलफलमा प्रवेश गरेको छ। अथवा त्यसो भनेर उनले त्यसबारे अब छलफलको बेला भयो भन्ने सन्देश प्रवाह गरेका छन्।

सँगै आफ्नो 'भूमिका परिभाषित होओस्' भन्ने उनको चाहनाबाट बुझिन्छ उनी अहिलेकै भूमिकामै सीमित रहन चाहँदैनन् वा त्यसप्रति सन्तुष्ट छैनन्।

ओलीलाई चेतावनी?

सरकारको नेतृत्वका सवालमा प्रचण्ड लचक देखिन्छन्।

त्यति हुँदा पनि उनी दोहोर्‍याउँछन्, ""म के विश्वास गर्छु भने केपी ओलीले समय आएपछि सत्ता हस्तान्तरण गर्न अप्ठेरो मान्नुहुन्न। मैले लिन नि अप्ठ्यारो मान्दिनँ।

""राम्रो काम भयो र पार्टीभित्र सहमति भयो भने उहाँलाई पाँचै वर्ष चलाउन मैले दिन केही अप्ठ्यारो मान्दिनँ र उहाँले मलाई पार्टी सञ्चालन राम्रोसँग गर्नूस् भनेर उहाँले दिन पनि अप्ठ्यारो मान्न हुँदैन।""

त्यसो भनेर उनले लिखित सहमतिको छिनोफानो गर्ने अग्रसरता लिन खोजेको देखिन्छ।

त्यसको निम्ति उनले प्रधानमन्त्री ओलीलाई साङ्केतिक चेतावनी पनि दिए, ""पार्टीभित्र जे सहमति भएको छ त्यो भावनामा हामी अगाडि बढ्यौँ भने चीजहरू एक ढङ्ले जान्छ। त्यो सहमतिभन्दा विपरीत कुराहरू गर्न थालियो भने चीजहरू अर्को ढङ्गले जान्छ।""

पछिल्ला अभिव्यक्ति दिनु ३-४ दिनअघि आफू र प्रधानमन्त्री ओलीबीच 'खुलेर मनको कुरा एक-अर्कालाई भनेको' प्रचण्डले बताएका छन्।

सम्भावित कारण?

प्रश्न उठ्छ- कुराकानी राम्रोसँगै भइरहेको भए प्रचण्डले ती कुराहरू सार्वजनिक गर्ने खाँचो किन देखे? त्यो पनि छिमेकी भारत गएका बेला प्रधानमन्त्री ओलीले सहकर्मी अध्यक्षको चुनौतीपूर्ण लाग्ने खालको अभिव्यक्तिको जवाफ दिनुपर्‍यो।

नेकपा केही नेताहरूका अनुसार प्रचण्डभित्र छटपटी देखिनुका केही कारण यस्ता छन्।

सहमतिमा दुवै दलले अङ्गालेका 'राजनीतिक मान्यतालाई परिमार्जन र विकसित गरी समाजवाद उन्मुख जनताको जनवादका रूपमा अगाडि बढाउने' उल्लेख छ। तर ओलीले मदन-आश्रित स्मृति दिवसमा जनताको बहुदलीय जनवादलाई 'समायानुकूल ढङ्गले सिर्जनात्मक प्रयोग गर्ने' बताउँदै, तर त्यो छाड्न नमिल्ने अडान प्रस्तुत गरेका थिए। नेता ईश्वर पोखरेलले त त्यसबारे देशव्यापी छलफलमा जाने नै बताएका थिए। विचार र सिद्धान्तको सवालमा पूर्व एमालेले आफूहरूलाई लतारेर लग्न खोजेको प्रचण्डको बुझाइ हुनसक्छ।
विचार र राजनीतिबारे त्यो बहसका बीच पार्टीको जिम्मेवारी बाँडफाँटलाई लिएर पनि अध्यक्षद्वयबीच शक्तिसङ्घर्ष/आशङ्का देखा परेको ठानिएको छ। ओलीले गृहमन्त्री रामबहादुर थापासँगै पूर्वमाओवादी नेतालाई आफूतिर तान्न खोजेको पनि प्रचण्डलाई परेको बताइन्छ।
पार्टीका अध्यक्ष दुईजना भए पनि आफ्नो हैसियत सहायकको जस्तो बन्न पुगेको अनुभूतिले पनि प्रचण्डलाई झस्काएको हुनुपर्छ।
ओली र सरकारप्रति देखिन र प्रकट भइरहेका असन्तुष्टिका बीच उनलाई च्याप्ने अवसर बनेको बुझाइ प्रचण्डले ठानेको हुनसक्ने प्रधानमन्त्री निकटहरूको ठम्याइ छ।
पार्टी एकता र एकता महाधिवेशन पछि धकेलिँदै जाँदा 'आलोपालो' को सहमति पछि असान्दर्भिक हुने त्रासले पनि प्रचण्डले त्यसलाई जीवित राख्न पछिल्लो अग्रसरता लिन खोजेका हुन सक्छन्।

यसको असर कुन रूपमा प्रकट हुन्छ भन्ने अझै प्रस्ट छैन। तर प्रधानमन्त्री ओलीको भारतीय प्रधानमन्त्रीसँगको भेट निश्चित भएको बेला प्रचण्डले त्यस्तो अभिव्यक्तिले दिएर ओली कमजोर रहेको सन्देश दिन खोजेको बुझाइ पूर्वएमाले नेतामा पाइन्छ।"
"नेपाली कांग्रेसका महामन्त्री गगन थापा प्रतिनिधि सभामा बहुमतको निम्ति र त्यसमार्फत् पाँच वर्षको निम्ति सरकार तल-माथि नहुने कुराको ग्यारेन्टी खोज्न सत्ता पक्षीय गठबन्धनको निर्माण गरेको बताउँछन्।

अघिल्ला र अहिलेको सरकारसँग पनि बहुमत रहेको उल्लेख गर्दै थापा, निकट भविष्यको चुनौती स्वीकार गर्छन्, “हामी त्यो पाँच वर्ष गर्छौँ के? जे गर्छौँ भनेर आएका छौँ गर्न सक्छौँ कि सक्दैनौँ? मलाई लाग्छ- यो मूल प्रश्न हो।”

कान्तिपुर टेलिभिजनको ‘फायर-साइड’ कार्यक्रममा उनले औँल्याएका विषयमा गठबन्धनका नेताहरू कमै बोल्छन्।

नितान्त विपरीत धारका दलहरूबीचको गठ जोडबारे प्रश्न उठेकाले हुनसक्छ खास गरी नेकपा माओवादी केन्द्र र नेकपा एकीकृत समाजवादीका नेताहरूले ‘प्रतिगमन’ लाई परास्त गर्न आफूहरू एक ठाउँ उभिएको दाबी गरिरहेका छन्।

उनीहरूकै जोड बलमा प्रधानमन्त्री बनेका कांग्रेस सभापति शेरबहादुर देउवाले ‘संविधान च्यात्ने विरुद्ध गठबन्धन गरेको’ अलि नरम अभिव्यक्ति दिने गरेका छन्।

संसद्को पहिलो विघटनका बेला उनी मौन थिए। बरु चुनावमै जाने मनस्थितिमा रहेको उनले सार्वजनिक रूपमै स्वीकार गरिसकेका छन्।

आफू प्रधानमन्त्री बन्ने सुनिश्चित नहुँदासम्म चुपचाप बसेकाले संसद् विघटनलाई सिधै ‘प्रतिगामी’ भन्न उनलाई त्यति रुचिकर नलागेको हुनसक्छ।

परिवर्तन उल्टाउने खतरा रहेको र त्यसको अगुवाइ नेकपा एमालेका अध्यक्ष केपी शर्मा ओलीले गरिरहेको सत्ता पक्षीय नेताहरूको आरोप सुनिन्छ।

सदैव ‘प्रतिगमन’ तर नेता सफल?

२०६२/६३ को आन्दोलन सफल भएको डेढ दशक बितिसक्यो। यो अवधिमा देश र आफ्नो दलको नेतृत्व तहमा यी नै नेताहरू छन् जो अझै पनि परिवर्तन उल्टिने त्रास देखाउँदै मत मागिरहेका छन् र त्यो डर पनि आफ्नै पूर्व राजनीतिक सहकर्मी र शक्तिबाट रहेको उनीहरू बताउने गर्छन्।

देशको लगाम १५ वर्ष सम्हालेर पनि लोकतन्त्रमाथिको ‘जोखिम’ हटाउन नसक्ने नेतालाई पूर्णतया विफल किन नमान्ने? त्यो जोखिम टार्न नसक्ने विफल नेतालाई फेरि किन अवसर दिने? स्वाभाविक रूपमा उठ्ने प्रश्नहरू हुन्।

हिजो प्रचण्डले सेनापति प्रकरण गर्दा अरूलाई 'माओवादी अधिनायकवाद' लाद्ने कुचेष्टा लाग्यो।

त्यसअघि देउवाले पार्टी निर्देशन विपरीत सङ्कटकाल लगाएर पछि संसद् विघटन गर्दा, उनले प्रजातन्त्र दरबारमा बुझाएको आरोप कांग्रेसभित्रैबाट समेत लगाइयो।

उनै देउवालाई काँध थापेर प्रचण्ड-माधव नेपाल 'प्रतिगमन सच्च्याउने' राजनीतिक सहयात्रामा छन्।

तर अधिनायकवाद लाद्न खोजेको भनी जुन-जुन संस्था प्रधानमन्त्री कार्यालय मातहतमा ल्याइएको आरोप ओलीमाथि लगाइयो ती पूर्ववत् किन फर्काइएनन्?

जुन जुन विषयमा भ्रष्टाचार भएको भनियो किन अनुसन्धान गरिएन अनि अनियमित भनिएका निर्णय किन सच्च्याइएनन्? प्रश्न उनीहरूतिर फर्किएको छ।

राष्ट्रपतिको त्रास कि साँच्चिकै प्रतिगमन?

विगतमा पनि धेरै प्रधानमन्त्रीले संसद् विघटन गरेका थिए। केपी शर्मा ओलीले पनि गरे। विगतमा पनि विघटनको निर्णय सर्वोच्च अदालतबाट कहिले सदर भयो कहिले उल्टियो।

यस पटक ओलीले दुई पटक गरेको त्यस्तो निर्णय सर्वोच्च अदालतले उल्टाइदियो। संसदीय व्यवस्थामा संसद् विघटन प्रधानमन्त्रीको विशेषाधिकार हुनुपर्ने तर्क गर्नेहरू पनि छन्।

तर अहिलेको संविधानमा सरकार बन्ने विकल्प रहँदासम्म विघटनको परिकल्पना नै नगरिएको विगतको भन्दा ‘प्रस्ट’ उल्लेख गरिएको विघटनको विपक्षमा उभिएकाहरूको तर्क पाइन्छ।

मुद्दा न्यायिक परीक्षणमा जाँदा पनि ‘प्रतिगमन’ भन्दै सडक आन्दोलनमा उत्रिनु भनेको ओली राष्ट्रपतिबाट आफू अनुकूलको निर्णय गराउन सक्ने सहज अवस्थामा रहेको बुझाइको परिणाम भएको कतिपयको बुझाइ छ।

पाँच वर्षअघि देउवाको चुनावी सरकारमै छँदा तत्कालीन एमालेसँग गरेको चुनावी गठबन्धनले बहुमत पाएपछि प्रचण्डहरूले नै हो, राष्ट्रपतिमा विद्यादेवी भण्डारी र प्रधानमन्त्रीमा ओलीलाई चयन गर्न सघाएको।

कहिले कल्पवृक्ष, कहिले विषवृक्ष?

तर अहिले उनै प्रचण्ड ओलीको नियत गणतन्त्र र सङ्घीयता उल्टाउने थियो भन्ने आरोप जोडतोडका साथ लगाइरहेका छन्।

साढे छ वर्षअघि ओली नेतृत्वको पहिलो गठबन्धन सरकार ढाल्दा पनि प्रचण्डले प्रतिनिधिसभाको बैठकमा भनेका थिए, ""मन्त्रिपरिषद्को बैठक वा बाहिर प्रधानमन्त्रीजीले पटक पटक भन्ने गर्नु भएको छ - मलाई सङ्घीयता मन परेको छैन, यो मैले बाध्य भएर स्वीकार गरिदिएको मात्रै हो। गणतन्त्रबारे त्यही त भन्दिनँ तर मनोवैज्ञानिक र भावात्मक रूपमा हेर्दा प्रधानमन्त्रीजीलाई गणतन्त्र पनि त्यति साह्रै रुचि लागेजस्तो लाग्दैन।""

लगत्तै उनी कांग्रेसको समर्थनमा सरकारको नेतृत्त्व गर्न गए। एक वर्षपछि नेतृत्त्व देउवालाई सुम्पिए। तर एमालेसँग चुनावी गठबन्धनको सहमति गरेर निर्वाचनको मुखमा देउवा सरकार छाडे। ओली र एमालेसँग प्रचण्डको सहकार्य सुरु भयो।

वाम गठबन्धनको सफलतापछि ओलीको नेतृत्वमा सरकार बनेको केही महिनापश्चात् बीबीसीले प्रचण्डसँग अन्तर्वार्ता गरेको थियो।

ओली सङ्घीयता र गणतन्त्र विरोधी भनेर दुई वर्षअघि संसद्‌मै लगाएको आरोप स्मरण गराउँदा प्रचण्ड विश्वस्त सुनिएका थिए, “सैद्धान्तिक र व्यवहारिक रूपले केपीजी र मेरो पनि एउटै धारणा भएर न पार्टी एकता भएको छ।”

त्यसअघि सांसद्‌मा हारेका माधवकुमार नेपाललाई आफैँले प्रस्ताव गरेर सांसद बनाएको तर उनी विषवृक्ष रहेको प्रचण्डको टिप्पणी पनि निकै चर्चित बनेको थियो।

प्रचण्ड अहिले नेपालसँग राजनीतिक सहकार्यमा छन्।

अन्तर्य जे सुकै देखाउन्, ओली र उनको पार्टी एमालेले सदैव जबाफ दिइरहनु पर्ने प्रश्न हो, प्रस्ट बहुमतको सरकार पूर्ण काल चलाउन र पार्टी एकता जोगाउन नसकेको जिम्मेवारी लिनु पर्छ कि पर्दैन?

त्यसको जबाफ दिन उनले प्रचण्डलाई दक्षिणपन्थी बाटो रोजेको र एमाले छिन्न भिन्न पार्न उद्देश्यले कुत्सित मनसायले एकता गरेको आरोप लगाउने गरेका छन्।

प्रश्न उठ्छ, त्यसो भए दुई-तीन वर्षपछि देश, पार्टी र सरकारभित्रको परिदृश्य आकलन गर्न किन सकेनन् ओलीले?

ती नेता जसलाई ‘जनताका मुर्छित सपनालाई ब्युँताएका दूर द्रष्टा’ भनी उनका नेता-कार्यकर्ताले प्रतिरक्षा गर्दै आएका छन्।

जसरी प्रचण्डका निम्ति माधव नेपाल कुनै बेला कल्पवृक्षबाट विषवृक्षमा रूपान्तरित भए अहिले ओलीको निम्ति प्रचण्ड त्यस्तै पात्र बनेका छन्।

एक थरी वामपन्थीहरू नै नेपालमा कम्युनिस्ट पार्टीको ‘लोकतान्त्रिक’ छवि निर्माण र एमालेको राजनीतिक उन्नतिमा ‘जनताको बहुदलीय जनवाद’ (जबज) को भूमिका मुख्य देख्छन्।

प्रचण्ड नेतृत्वको माओवादीसँगको सहकार्यको लालसामा जबजमा बिराम लगाउन ओली तयार भएको टिप्पणी भए। तथापि त्यसका अधिकांश विशेषताहरू अङ्गाल्न माओवादी राजी भएपछि एकीकरण गरिएको तर्क पनि गरिन्छ।

त्यसको पृष्ठभूमिको कुरा गर्दा एमालेसँगको सत्ता यात्रा छाडेर माओवादीले कांग्रेस रोज्यो। त्यो सहकार्य लम्बिँदा एमाले लामो समय प्रतिपक्षमा सीमित हुने अवस्था देखिन्थ्यो। ओलीको स्वास्थ्य प्रतिकूल थियो।

जसले गर्दा लामो प्रयासपछि आएको पार्टी नेतृत्व माधव नेपाल र झलनाथ खनाल समूहमा जाने सम्भावना देखेर ओलीले पार्टीभित्र प्रचण्डको प्रवेश अनुकूल हुने ओलीको ठम्याइ रहेको एक थरीको विश्लेषण पाइन्छ।

त्यसैले आफ्नो बाध्यतापूर्ण राजनीतिक विश्राममा पुग्दासम्म ‘ठूलो कम्युनिस्ट पार्टीको नेतृत्व गर्ने लालसामा पारेर’ प्रचण्ड, नेपाल र झलनाथ खनाललाई आफ्नो अनुकूल उपयोग गर्न सकिने ओलीको भित्री उद्देश्य रहेको उनका उस बेलाका गतिविधिले देखाएको उनकै दलका अर्का थरी नेता ठान्छन्।

त्यसैले उनीहरू ओलीले साँच्चै नेपालमा बलियो वामपन्थी शक्ति बनाउन नभई नितान्त आफ्नो स्वार्थको निम्ति प्रचण्डसँग सहकार्य गरेको मान्छन्। र, शान्ति प्रक्रियाको नाममा प्रचण्डलाई र प्रचण्डलाई देखाएर आफूभित्रका विपक्षीहरूलाई आस र त्रासमा राख्ने दाउपेच गरेको आरोप लगाउँछन्।

त्यही आलोकाँचो व्यवहारले एमालेको सशक्त सङ्गठन भताभुङ्ग भएको भनी आलोचना गर्नेहरू पनि उनकै पार्टीभित्र छन्।

एकता र विभाजनमा विदेशी शक्तिका चलखेलका चर्चाहरू पनि नभएका होइनन्।

तर परिणामपछि यस अवधिमा पालैपालो नेपाली राजनीतिमा रजगज गरेकै नेताहरूले एक अर्कालाई कहिले कसलाई, कहिले कसलाई प्रतिगमनकारी वा अधिनायकवादी बनेको आरोप लगाउँछन्।

राजनीतिक स्थिरताको बाहक: नीति कि व्यक्ति?

यस क्रमको पछिल्लो लाभ पाएका देउवाले राजनीतिक दल सम्बन्धी अध्यादेश लगायत ओलीको जे कुरामा आलोचना भएको थियो त्यो दोहर्‍याए। आफ्नो सरकार बनाउन सघाएका प्रचण्ड र नेपाललाई गुण तिरेको बताइन्छ।

सरकार चलाउँदै जाँदा एमसीसी प्रकरणमा ओलीसँगको संवादलाई गति दिएर सहयात्रीहरूलाई साइजमा राख्न र सहयोग लिन सफल भएको बुझाइ पनि पाइन्छ।

त्यस प्रकरणमा झन्डै टुक्रिने अवस्थामा पुगेको देखिएको गठबन्धनभित्र नितान्त विपरीत वैचारिक धारका दलहरू छन्।

भावी सरकारको नेतृत्व, आफ्नो न्यूनतम आयु, साझा नीति, लक्ष्य र योजनाबारे औपचारिक निर्णय भएको छैन।

कांग्रेस, माओवादी र एकीकृत समाजवादीका प्रमुखले संयुक्त अपिलमा आयु नखुलाई भनेका छन्, प्रतिगमनको खतरा रहेसम्म गठबन्धनको औचित्य कायमै रहने छ।

उनीहरूले १०-१५ वर्ष सम्म सरकार चलाउने घोषणा गरिरहेका छन्। प्रचण्ड आफूलाई पनि प्रधानमन्त्रीको दाबेदारको रूपमा पेस गरिरहेका छन्। तनहुँ पुगेर रामचन्द्र पौडेल पनि त्यसको हकदार रहेको देखाइरहेका छन्। देउवा आफैँ प्रधानमन्त्री बन्ने कुरा उनको पार्टी प्रवक्ताले भनिरहेकै छन्।

जब गठबन्धनको बहुमत आए पनि नेताहरूको पालो पुर्‍याउने हो भने किन जरुरी भयो बहुमत? सरकारको नीति तथा कार्यक्रम साझा हुँदा नेतृत्व हेरफेर गर्दैमा फरक नपर्ने एक थरीको तर्क पाइन्छ।

प्रश्न जन्मिन्छ, त्यसो भए त कुनै एक दललाई बहुमत दिइयो भने पनि त्यही पार्टीका नेताहरूको आकाङ्क्षा पूर्ति गर्न हरेक वर्ष प्रधानमन्त्री फेर्ने?

भोलि नेकपा एकीकृत समाजवादी, जनता समाजवादी पार्टी, राप्रपा वा अर्को कुनै नयाँ दलले प्रधानमन्त्रीमा आलोपालोको च्याँखे दाबी गर्न किन नपाउने?

प्रजातन्त्र पुनर्स्थापनापछि २०४८ सालको आम चुनावपश्चात् गिरिजाप्रसाद कोइरालाले आफ्नै दलभित्रको आन्तरिक किचलोका कारण तीन वर्षमा संसद् विघटन गरेर मध्यावधि निर्वाचन गरे।

उक्त निर्वाचनपछि नेकपा एमालेले लोकेन्द्रबहादुर चन्द र नेपाली कांग्रेसले सूर्यबहादुर थापालाई प्रधानमन्त्री बनाएको थियो।

पाँच वर्षको निम्ति स्थायी संसद् तर अस्थिर सरकारको त्यही राजनीतिक चक्रको पुनरागमन हुने त होइन भन्ने आशङ्कालाई बल पुग्ने देखिन्छ।

प्रचण्ड-देउवा: दिलदार कि दाउमा?

किन कि संविधान निर्दिष्ट समाजवाद तर्फको यात्रालाई सत्ता गठबन्धनले फरक फरक रूपमा अर्थ्याउने गर्छन्। स्थिर सरकार बनेपछि त्यसतर्फको यात्रामा माओवादी र कांग्रेसले कहिलेसम्म समान नीति लिएर अघि बढ्न सक्छन् भन्ने विषयमा गठबन्धनले प्रस्ट बोलेको छैन।

कम्युनिस्ट पार्टीले लक्ष्य प्राप्तिको बाटोमा आउने अवरोधहरूको मूल्याङ्कन गर्दा पार्टीको प्रमुख अन्तर्विरोध अर्थात् प्रधान शत्रु छुट्टाउने गर्छन्। माओवादीले त्यसै गर्दै आएको थियो।

राजसंस्थाको अन्त्यपछि उसले सामन्तवादलाई एउटा मुख्य अवरोध र त्यसको नेतृत्व नेपाली कांग्रेसले गर्छ भन्ने मान्यता बोक्ने गरेको बताइन्छ।

त्यही कांग्रेसको चुनाव चिन्ह रुखमा भोट हालेको निःसङ्कोच सुनाउँदै प्रचण्ड प्रचारमा छन्। देउवाको अवस्था पनि त्यस्तै छ।

शान्ति प्रक्रियालाई अन्तिम टुङ्गोमा पुर्‍याउनु पर्ने दुई मुख्य सरोकारवाला भएकाले त्यो स्वाभाविक रहेको ठान्नेहरू पनि छन्।

तर सत्ता र दलीय खेलको माध्यम नबनाई सुल्झाउनु पर्ने त्यही मुद्दाको आडमा प्रचण्ड-देउवाले राजनीतिक संस्कार अनि दल र प्रणालीको संस्थागत विकासको निम्ति उदार भएर नभई जीवन र राजनीतिको उत्तरार्द्धमा आफ्नो र आफ्नो समूहको स्वार्थलाई प्राथमिकतामा राखेको भनी आलोचना खेप्ने गरेका छन्।

जानकारहरूका बुझाइमा राजनीतिक र वैचारिक रूपमा माओवादीको निम्ति र लामो संसदीय अभ्यासको अनुभवले कांग्रेसको निम्ति एमाले मित्र-शक्ति हुनुपर्ने हो। तर दुवैले उसलाई अहिले राजनीतिक दुस्मनको कित्तामा राखेर व्यवहार गरिरहेको देखिन्छ।

प्रतिशोधमा एमाले नेतृत्वको व्यवहार पनि कम्तीमा चुनावी मैदानमा त्यही रूपमा प्रस्तुत भएको सङ्केत पाइन्छ।

त्यसैले वर्तमान राजनीतिक नेतृत्वले दाउपेचको राजनीतिका अघिल्तिर निष्ठा र नीतिलाई अवमूल्यन गरेको ठान्छन्।

जसले गर्दा पार्टीभित्रबाटै नेतृत्वमाथि बलियो हस्तक्षेप नभएमा आगामी वर्षहरूमा अस्थिर र सिद्धान्तहीन राजनीति झन् झाँगिने आकलन गर्छन्।"
"आफ्ना पार्टीको एकीकरण गर्दै संयुक्त नेतृत्वमा पुगेका केपी शर्मा ओली र पुष्पकमल दाहाल 'प्रचण्ड'बीचको विगतको सम्बन्धलाई नियाल्ने हो भने त्यसमा न्यानोपनभन्दा चिसोपन बढी देखिन्छ।

माओवादीलाई शान्तिपूर्ण राजनीतिमा आउने आधार बनेको १२ बुँदे समझदारीमा भूमिका निर्वाह गरेका ओली त्यसपछि एमालेभित्र माओवादीका कटु आलोचक नेतामा पर्दथे। त्यो कटुताकाबीच सत्तासमिकरणमा बाँधिएका उनीहरूको सम्बन्ध नौ महिनापछि फेरी तिक्ततापूर्ण बन्न पुग्यो।

""प्रचण्डजीले मलाई भन्नुसम्म भन्नु भएको होला, मैले पनि उहाँलाई बाँकी नराखेको हुँला। त्यही कुरा सम्झेर त्यही कुरा गरेर बस्ने हो भने अगाडि गइँदैन।""

पार्टी एकता गर्ने चरणमा प्रवेश गरेपछि हालसालै एउटा कार्यक्रममा ओलीले राखेको यो भनाइले विगतको आपसी तिक्तताको स्वीकारोक्ति हो।

बाहिर कार्यक्रममा त उनीहरू एकअर्काविरुद्ध खनिएकै थिए, संसद्‍मा समेत रेकर्ड छ - उनीहरूबीचको वाक्युद्धको।

आरोपप्रत्यारोप

ओली सरकार ढाल्दा संसद्‍मा प्रचण्डले भनेका थिए, ""राजनीति सम्भावनाको खेल हो भन्ने पुष्टि गर्दै म आफैँ प्रधानमन्त्रीप्रति अविश्वासको प्रस्ताव टेबल गराउँदै छु।""

सत्तासहयात्री प्रचण्डलाई ओलीको जवाफ चोटिलो थियो, ""दिनमा तीन चोटि फेरिने बोली र राजनीति सम्भावनाको खेल हो भन्ने मान्यताको अपव्याख्या गर्दै जुनसुकै घाटको पनि पानी पिउने बानीले भोलि आफैँलाई कहाँ पुर्‍याउँछ हेक्का राख्नु बुद्धिमानी हुन्छ कि!""

तस्बिर स्रोत, RSS

प्रचण्डले संसद्‌मै ओलीलाई सङ्घीयता र गणतन्त्रविरोधीको रूपमा प्रस्तुत गरेका थिए।

उनको आरोप थियो, ""मन्त्रिपरिषद्‍को बैठक वा बाहिर प्रधानमन्त्रीजीले पटक पटक भन्ने गर्नु भएको छ - मलाई सङ्घीयता मन परेको छैन, यो मैले बाध्य भएर स्वीकार गरिदिएको मात्रै हो। गणतन्त्रबारे त्यही त भन्दिनँ तर मनोवैज्ञानिक र भावात्मक रूपमा हेर्दा प्रधानमन्त्रीजीलाई गणतन्त्र पनि त्यति साह्रै रुचि लागेजस्तो लाग्दैन।""

प्रचण्डलाई मित्र सम्बोधन गरेर ओलीले हौसिएर आफूमाथि विभिन्न आरोप लगाएको भन्दै त्यसको पनि जवाफ दिए।

उनले भने, ""हुन त मैले सोध्ने ठाउँ त छ- मैले राजतन्त्रकाविरुद्ध सङ्घर्ष गर्दा साथीहरू कता हुनुहुन्थ्यो? म राजतन्त्रसँग लडाइँ गरेर जेलमा पर्दा कापीकलम बोकेर कुन स्कूलमा कुद्दै हुनुहुन्थ्यो? सोध्ने ठाउँ छ, तर सोध्दिनँ।""

सत्ताबाट प्रचण्डको अवतरणपछि विगतको कटुता पन्छाउँदै दुवै नेता सहकार्यमा जोडिए।

खुट्टा ताछ्ने प्रण

एकता प्रक्रिया अवरोध मुक्त भने रहेन।

'प्रधानमन्त्री वा अध्यक्ष नपाए एकता असम्भव'
'समानताका आधारमा एकता गर्ने सहमति'
के छिट्टै होला वाम एकता?

तर नेताहरुले विश्वास गुमाएनन्। विभिन्न आशङ्का उत्पन्न हुँदै गएपछि हालसालै ओलीले एकता अपरिहार्य रहेको बताएका थिए, ""अब त मेरो जुत्ता मिलेन त्यसकारण लाउँदिन भन्ने ठाउँ छैन। जुत्ता मिलेन भने पनि खुट्टा अलि ताछतुछ गरेर पनि मिलाउनु पर्छ।""

एकताको जटिलता झल्काउने त्यस्तो अभिव्यक्ति दिएको केही साताभित्र नेपालको वामपन्थी इतिहासमा एउटा ठूलो परिघटनाको रूपमा दुवै दल एक भएका छन्। त्यो श्रेय ओली र प्रचण्डलाई जानेछ।

तर आफूलाई वास्तविक कम्युनिस्ट पार्टी ठान्ने अहिले सानो आकारका पार्टीले खासगरी प्रचण्डलाई नेपालको कम्युनिस्ट आन्दोलनका धोकेबाजको रूपमा प्रस्तुत गर्न थालिसकेका छन्।"
"सङ्घीय लोकतान्त्रिक गणतन्त्र नेपालको तेस्रो राष्ट्रपति चयनका लागि प्रमुख दलहरू राजनीतिक जोडघटाउमा लागिरहेका बेला पूर्वराजा ज्ञानेन्द्र शाहले दलहरूसँग “सहकार्य”को प्रस्ताव गरेपछि त्यसबारे विभिन्न कोणबाट टिप्पणी भइरहेका छन्।

फागुन २५ गते हुने राष्ट्रपति निर्वाचनअघि विशेषगरी सत्ताधारी गठबन्धनका माओवादी केन्द्र र नेकपा एमालेबीच ""दूरी बढिरहेको"" विवरणमाझ पूर्वराजाको प्रस्तावलाई धेरैले अर्थपूर्ण रूपमा हेरेका छन्।

पूर्वराजाको भनाइले राजसंस्था फर्काउन पहल गरिरहेका राजनीतिक शक्तिहरू उत्साहित देखिए पनि गणतन्त्रका पक्षधर दलका एक नेताले शाहको अभिव्यक्तिलाई उनको “रहर”का रूपमा मात्रै लिन सकिने बताए।

पूर्वराजा शाहले यसअघि पनि विभिन्न अवसर पारेर दिइने शुभकामना सन्देशमा गणतान्त्रिक व्यवस्थाले देशमा ""शान्ति र स्थिरता नदिएको"" भन्दै आलोचना गर्ने गरेका थिए।

गएको दशैँका अवसरमा उनले दिएको सन्देशमा पनि राजनीति ""सुविधाभोगका लागि केन्द्रित हुँदै गएको"" भन्दै आलोचना गरिएको थियो।

पूर्वराजाको पछिल्लो प्रस्ताव

पूर्वराजा शाहले फागुन ७ गते मनाइने प्रजातन्त्र दिवसको शुभकामना सन्देशमा “नेपालको निरन्तर अधोगतिप्रति अब मौन रहन नसक्ने” उल्लेख गरेका छन्।

आफूले यसअघि नेपाली जनताको निर्णय स्वीकारेको पूर्वराजाको भनाइ छ।

गणतान्त्रिक व्यवस्थाप्रति सङ्केत गर्दै उनले “देशमा शान्ति, स्थिरता, अन्तर्राष्ट्रिय सम्मान र सार्वभौमिकता चिरा पर्न थालेको” टिप्पणी गरेका छन्।

शाहको सन्देशमा “अब देश जोगाउन प्रजातन्त्रको लागि अपरिहार्य राजनीतिक दलहरू र लामो समय देशभक्तिपूर्ण ऐतिहासिक विरासत बोकेको राजसंस्था आएर आपसी विश्वासका साथ सहकार्यको लागि विलम्ब गर्न नहुने” भनिएको छ।

दलहरूको प्रतिक्रिया

पूर्वप्रधानमन्त्री समेत रहेका नेकपा एमालेका अध्यक्ष केपी शर्मा ओलीले शाहको भनाइ उनका पुराना दिनको झल्को मात्र भएको टिप्पणी गरे।

“ज्ञानेन्द्रजी आफैँ अलमलमा हुनुहुन्छ उहाँमा अझै पुरानो झल्को आइरहन्छ, दुई/चार जना मान्छे वरिपरि देख्यो भने त्यो पुरानो झल्कोले अलिअलि उक्साउँछ, त्यति मात्र हो,” ओलीले आइतवार विराटनगरमा पत्रकारहरूसँग भने।

गतसाता एमालेकै केन्द्रीय सदस्य दुर्गा प्रसाईँले आयोजना गरेको एउटा राजनीतिक अभियानको ओलीको गृह जिल्ला झापामा भएको उद्घाटन समारोहमा पूर्वराजा शाह पनि सरिक भएका थिए।

“कोसँग सहकार्य गर्ने? ज्ञानेन्द्रजी आफैँ ‘पोल्टिक्स’मा हिँडिरहनु भएकै छ, अस्ति मेचीमा गएर दियो बाल्नुभयो, भएकै छ त,” पूर्वराजा शाहले गरेको सहकार्यको प्रस्तावप्रति ओलीको टिप्पणी थियो।

नेपाली कांग्रेसका प्रवक्ता प्रकाशशरण महतले पनि अस्तित्वमा नै नरहेको राजसंस्थासँग सहकार्य सम्भव नभएको टिप्पणी गरे।

“उहाँले सहकार्य भनेर फेरि राजा हुने कुरा गर्नुभएको होला त्यो सम्भव छैन। अहिले हुँदै नभएको राजसंस्थासँग सहकार्यको कुरै भएन नि! नागरिकको हैसियतले सहकार्य हुन सक्ला,” महतले बीबीसीसँग भने।

आफ्नो संवैधानिक दायरा “नाघेर” शाहले सत्ता हातमा लिएका कारण राजतन्त्र अन्त्य भएको भन्दै महतले फेरि राजतन्त्र फर्काउने कुरा पूर्वराजाको “रहर” मात्रै हुने टिप्पणी गरे।

‘राजनीतिमा ठाउँ दिनुपर्छ’

नेपालमा राजतन्त्र पुनर्स्थापना र हिन्दूराष्ट्रको वकालत गर्दै आएको राष्ट्रिय प्रजातन्त्र पार्टीका प्रवक्ता मोहन श्रेष्ठले आफ्नो दल शाहसँग सहकार्य गर्न तयार हुने बताए।

शाहलाई पनि राजनीतिमा ठाउँ दिनुपर्ने उनको भनाइ छ।

“हाम्रो दलले कठिन दिनमा पनि राजसंस्था पुनर्स्थापनाका लागि आवाज उठाइरहेको भएकाले यसलाई सकारात्मक लिने नै भयो। राजाको सन्देशलाई अरू दलहरूले पनि गम्भीरतापूर्वक लिएर अभिभावकीय भूमिका दिनुपर्छ भन्ने हाम्रो भनाइ छ,” उनले भने।

राप्रपाले नेपालमा “षड्यन्त्रपूर्वक” गणतन्त्र घोषणा गरिएको आरोप लगाउँदै आएको छ।

श्रेष्ठले पूर्वराजालाई दलहरूले निषेध गरिरहेको तर जनताले स्वागत गर्ने गरेको दाबी गरे।

‘भूमिका खोजिरहेका’ पूर्वराजा

देशसञ्चार डटकमका सम्पादक युवराज घिमिरे पूर्वराजासँग भेट गर्ने विभिन्न राजनीतिक दलसँग आबद्ध व्यक्तिहरूले उनको भूमिका औँल्याइदिएका कारण पनि राजाले यस्तो वक्तव्य दिएको हुनसक्ने बताउँछन्।

“बाहिर देखाउँदैनन् तर मुख्य पार्टीकै मान्छेहरू गएर उनलाई भेटिरहेका छन्। त्यसकारण उनलाई ‘मेरो भूमिका छ’ भन्ने लागेको हुनसक्छ,” सम्पादक घिमिरे भन्छन्।

“राष्ट्रपतिको चुनावको आसपास सरकार, गठबन्धन भत्कन सक्छ। एउटा अराजकता पनि आउन सक्छ। उनलाई बोल्ने समय यही हो भन्ने लाग्यो होला।”

पार्टीहरू असफल हुँदा जनताको स्वाभाविक सान्त्वना पूर्वराजाले पाइरहेको उनको ठम्याइ छ।

नेपालमा राजतन्त्र हटाइपछि भएका संविधान निर्माण र शान्ति प्रक्रिया अघि बढाउने काममा पूर्वराजालाई संलग्न नगराएका कारण पनि राजनीतिक असन्तुष्टिको विकल्पका रूपमा राजतन्त्रको भूमिका कतिपयले औँल्याउने गरेको घिमिरे बताउँछन्।

दलहरूका कामगराइप्रति असन्तुष्टि देखिएका समयमा उनी पूर्वराजाको प्रस्तावलाई सकारात्मक रूपमा लिन सकिने बताउँछन्।

“उनले मलाई भूमिका देऊ भनेनन्। हामी सहकार्य गरौँ भने त्यो एउटा राम्रै सुरुवात हो जस्तो लाग्छ मलाई चाहिँ,” उनले भने।

पूर्वराजाले राजतन्त्रबारे पनि दलहरूसँग छलफल चलाउन खोजेको आफूले आकलन गरे पनि त्यसका लागि दलहरू अझैसम्म तयार नदेखिएको घिमिरेले बताए।

“पार्टीहरू अहिले पनि छलफलका लागि तयार छैनन्। यसलाई खतरा मानेर पार्टीहरू एक हुनुपर्छ भन्ने पनि हुनसक्छ। तर उनीहरूबीच बढ्दो अविश्वासले त्यो पनि सहज चाहिँ छैन,” घिमिरेले भने।"
"वर्तमान राष्ट्रपतिको कार्यकाल सकिन दुई महिनाभन्दा कम समय बाँकी रहँदा सङ्घीय संसद्‌को सबैभन्दा ठूलो दल नेपाली कांग्रेसले “समयमा राष्ट्रपतिको निर्वाचन नहुने हो कि?” भन्ने आशङ्का व्यक्त गरेको छ।

सोमवार बसेको उक्त दलका पदाधिकारी तथा पूर्व पदाधिकारी बैठकले पनि त्यस्तै आशङ्का गर्दै “समयमै राष्ट्रपतिको निर्वाचन सम्पन्न गर्न” सरकार र निर्वाचन आयोगलाई ध्यानाकर्षण समेत गराएको छ।

पार्टी सभापति तथा पूर्वप्रधानमन्त्री शेरबहादुर देउवाको निवासमा भएको बैठकपछि नेपाली कांग्रेसका प्रवक्ता प्रकाशशरण महतले पनि त्यस्तै शङ्का व्यक्त गर्दै राष्ट्रपतिको चुनाव “पछि धकेलिए” त्यो आफूहरूलाई “मान्य नहुने” बताए।

प्रमुख निर्वाचन आयुक्त दिनेश थपलियाले चाहिँ बीबीसीसँग “संवैधानिक व्यवस्था अनुसार तोकिएकै समयमा” राष्ट्रपति र उपराष्ट्रपतिको चयन हुने बताएका छन्।

कांग्रेसको आशङ्का किन?

नेपालको संविधान र राष्ट्रपति तथा उपराष्ट्रपतिको निर्वाचनसम्बन्धी कानुनबीच कतिपय व्यवस्थाहरू फरक परेको भन्दै कांग्रेसले राष्ट्रपतिको निर्वाचन “पछि सर्न सक्ने” आशङ्का व्यक्त गरेको हो।

गत बिहीवार प्रतिनिधिसभाको बैठकपछि नेपाली कांग्रेसका प्रमुख सचेतक रमेश लेखकले त्यस्तो हुन नदिनका लागि राष्ट्रपति तथा उपराष्ट्रपति निर्वाचनसम्बन्धी ऐन तथा कानुनहरू संशोधन गर्नुपर्ने बताएका थिए।

उनले संसद् बैठकपछि सञ्चारकर्मीहरूसँग भनेका थिए, “राष्ट्रपतिको निर्वाचनका लागि हाम्रो संविधानको व्यवस्था र राष्ट्रपति, उपराष्ट्रपतिको निर्वाचनसम्बन्धी कानुन, ऐनको व्यवस्थाका बीचमा केही विरोधाभासहरू छन्।”

“राष्ट्रपतिको निर्वाचन भएकै बेला, दिनदेखि कार्यकाल प्रारम्भ हुने भनिएको छ। ऐनले कार्यकाल समाप्त हुनुभन्दा एक महिना पहिला निर्वाचन गर्नुपर्छ भनेको छ।”

उनले संविधान र ऐनको व्यवस्थालाई एक बनाउनुपर्ने आवश्यकता औँल्याउँदै त्यसका लागि आफूहरूले दुवैको भावना एक बनाउन सहयोग गर्ने बताएका थिए।

कांग्रेस बैठकको निर्णय

सोमवार राजधानीमा बसेको कांग्रेस पदाधिकारी तथा पूर्व पदाधिकारीको बैठकले राष्ट्रपतिको निर्वाचन समयमै गर्न ध्यानाकर्षण गराउने निर्णय गरेको प्रवक्ता महतले बताए।

बैठकपछि सञ्चारकर्मीहरूसँग उनले भने, “राष्ट्रपतिको निर्वाचन समयमै हुनुपर्छ र कुनै पनि कारणबाट यसलाई पछि सार्ने काम हुनुहुन्न।”

“समयमै सम्पन्न हुनुपर्छ र कुनै कानुनी/ऐनमा कुनै समस्याहरू छन् भने ती कुराहरूलाई पनि समयमै समाप्त पारेर निर्वाचन प्रक्रियालाई अगाडि बढाउने कुरामा सरकारलाई गम्मीर ध्यानाकर्षण गराएको छ र निर्वाचन आयोगलाई पनि गम्भीर ध्यानाकर्षण गराएको छ।”

कस्तो व्यक्ति बन्न सक्छ नेपालको राष्ट्रपति?

राष्ट्रपति विद्यादेवी भण्डारीको कार्यकाल आगामी फागुन २९ गते सकिन लागेको छ।

त्यसअघि नै निर्वाचन सम्पन्न गर्नुपर्ने र त्यसका लागि कुनै कानुनी बाधा भए त्यसलाई फुकाउनुपर्ने कांग्रेसको भनाइ छ।

महतले भने, “फागुन २९ गतेबाट पनि उता लाने जुन प्रयासहरू र त्यस्तोखाले चर्चाहरू चर्चाहरू हुन थालेका छन्। त्यसलाई हामी कुनै पनि हालतमा स्वीकार गर्दैनौँ।”

संविधान र ऐनमा कस्तो व्यवस्था छ?

नेपालको संविधानको भाग ६ मा राष्ट्रपति र उपराष्ट्रपतिको निर्वाचन, योग्यता, पदावधिलगायतका व्यवस्थाहरू गरिएका छन्।

उक्त भागको धारा ६१ मा राष्ट्रपतिको पदावधिसम्बन्धी व्यवस्था गरिएको छ।

त्यसमा लेखिएको छ, “राष्ट्रपतिको पदावधि निर्वाचित भएको मितिले पाँच वर्षको हुनेछ।”

उक्त धाराको उपधारा २ मा “उपधारा (१) बमोजिमको पदावधि समाप्त भएको राष्ट्रपतिले अर्को निर्वाचित राष्ट्रपतिले पदभार नसम्हालेसम्म यस संविधान बमोजिम कार्य सम्पादन गर्नेछ।”

राष्ट्रपति तथा उपराष्ट्रपति निर्वाचनसम्बन्धी ऐन २०७४ को दफा ४ मा राष्ट्रपतिको निर्वाचन मिति तोक्नेसम्बन्धी व्यवस्था गरिएको छ।

उक्त दफाको उपदफा १ मा लेखिएको छ, “आयोगले राष्ट्रपतिको पदावधि सकिनुभन्दा कम्तीमा एक महिनाअघि वा अन्य कुनै कारणले सो पद रिक्त हुन आएमा त्यस्तो पद रिक्त भएको मितिले एक महिनाभित्र निर्वाचन हुनेगरी निर्वाचनको मिति तोकी सोको जानकारी नेपाल सरकारलाई दिनुपर्नेछ।”

राष्ट्रपतिद्वारा प्रमाणित विधेयकमा बाझिएका प्रावधान, गल्ती कसको

त्यस्तै उपदफा २ मा “उपदफा (१) मा जुनसुकै कुरा लेखिएको भए तापनि यो ऐन प्ररम्भ भएपछि पहिलो पटक हुने निर्वाचनको हकमा सङ्घीय संसद् र प्रदेशसभाको गठन भएको एक महिनाभित्र निर्वाचन हुनेगरी आयोगले निर्वाचनको मिति तोकी सोको जानकारी नेपाल सरकारलाई दिनुपर्नेछ” भन्ने व्यवस्था गरिएको छ।

नेपाली कांग्रेसका नेताहरूसहित कैयौँले ऐनमा भएको प्रावधान र संविधानको व्यवस्था एकै नभएकोमा प्रश्न उठाएका हुन्।

संविधानमा निर्वाचित भएको मितिले पाँच वर्षको हुने व्यवस्था गरेको छ भने निर्वाचन कानुनले पदावधि सकिनु एक महिनाअघि नै निर्वाचन गर्नुपर्ने व्यवस्था गरेको छ।

त्यसले विरोधाभास उत्पन्न गरेको निर्वाचन आयोगले पनि स्वीकारेको छ।

तर उसले आगामी फागुन २९ गतेभन्दा अगाडि नै नयाँ राष्ट्रपति निर्वाचित भइसक्ने दाबी गरेको छ।

निर्वाचन आयोग के भन्छ?

प्रमुख निर्वाचन आयुक्त दिनेशकुमार थपलियाले संविधान र ऐनका व्यवस्थामा केही विरोधाभासहरू देखिएको बताए।

यद्यपि उनले वर्तमान राष्ट्रपतिको कार्यकाल पनि पूरा हुने र नयाँले पनि समयमै पद सम्हाल्न मिल्नेगरी निर्वाचन हुने जानकारी दिए।

उनले भने, “केही त्यस्ता विरोधाभासहरू देखिएका छन् तर हामी संवैधानिक व्यवस्थाअनुसार नै समयमै निर्वाचन सम्पन्न गरेर राष्ट्रपति चयनको प्रक्रिया पूरा गर्नेछौँ र त्यसैको तयारीमा छौँ।”

आयोगका अधिकारीहरूका अनुसार नयाँ राष्ट्रपतिको निर्वाचन वर्तमान राष्ट्रपतिको पदावधि सकिने एकदुई दिनअघि गर्ने तयारी भइरहेको छ।

त्यसो गर्न सकिएको अवस्थामा संविधानअनुसार वर्तमान राष्ट्रपतिको पदावधि पनि पूरा हुने अवस्था रहने उनीहरूको बुझाइ छ।

कांग्रेस प्रतिपक्षमै बस्न दृढ, माओवादी नेता भन्छन् 'नैतिक रूपमा मिल्दैन' राष्ट्रपतिजस्तो संवैधानिक पद मात्र होइन स्थानीय तहका जनप्रतिनिधिहरूबारे पनि पहिले यस्तै खालको विवाद उत्नपन्न भएको थियो।

त्यस बेला संविधानको धारा २२५ र स्थानीय तह निर्वाचन ऐन २०७३ को प्रावधान फरक परेको भन्ने विवाद उत्पन्न भएको थियो।

संविधानको धारा २२५ ले ‘गाउँसभा र नगरसभाको कार्यकाल निर्वाचन भएको मितिले पाँच वर्षको हुनेछ। त्यस्तो कार्यकाल समाप्त भएको छ महिनाभित्र अर्को गाउँसभा र नगरसभाको निर्वाचन सम्पन्न गर्नुपर्नेछ’ भन्ने व्यवस्था गरेको छ।

तर गत वैशाख ३० गते स्थानीय तहको निर्वाचन घोषणा भएपछि जनप्रतिनिधिको पदावधिबारे विवाद भएको थियो।

त्यसको एउटा कारण २०७४ सालमा तीन चरणमा स्थानीय तहको निर्वाचन हुनु पनि रहेको थियो।

त्यस बेला वैशाख, असार र असोजमा गरी तीन चरणमा निर्वाचन भएको थियो।

तर गत वैशाखमा एकैपटक निर्वाचन घोषणा हुँदा आफ्नो कार्यकाल नसकिने र त्यो संविधानविपरीत हुने भन्दै कतिपय जनप्रतिनिधिहरूले नै सर्वोच्च अदालत गुहारेका थिए।

तर अदालतले कतिपयको रिट निवेदन नै खारेज गरिदियो भने अन्तरिम आदेश माग गरिएकोमा पनि अदालतबाट त्यस्तो आदेश भएन।"
"राष्ट्रपतिको उम्मेदवारी दिने मिति नजिकिँदै गर्दा नेकपा एकीकृत समाजवादीले आफ्ना नेताहरूलाई पनि प्रस्ताव आइरहेको जनाएको छ।

नेपाली कांग्रेस र नेकपा एमाले बाहिरबाट राष्ट्रपति बन्ने अवस्थामा आफ्नो दल विकल्प हुनसक्ने पनि उनीहरूको विश्लेषण छ।

राष्ट्रिय सहमतिमा राष्ट्रपति चयन गर्नुपर्ने नेकपा माओवादी केन्द्रको प्रस्तावका कारण सत्ता गठबन्धनसँग बहुमत भए पनि अहिलेसम्म अन्योल कायम देखिन्छ।

नेकपा एकीकृत समाजवादीका नेता तथा पूर्वप्रधानमन्त्री झलनाथ खनालले बीबीसीसँग कुरा गर्दै एमाले र कांग्रेस दुवैसँग बहुमत नरहेकाले विकल्पको रूपमा तेस्रो खोज्नुपर्ने सम्भावना रहेको बताए।

उनले भने, “त्यो तेस्रो खोज्दा माओवादीले पाउँदैन, अनि यतातिर आउने सम्भावना अलिअलि छ नि त।”

राष्ट्रपतिमा कांग्रेस र एमालेले अडान नछाडेमा 'विकल्पको चर्चा'

देउवा प्रधानमन्त्री बन्ने दाउमा कि राष्ट्रपति बन्न तयार?

पहल गर्ने ‘जमर्को’

एकीकृत समाजवादीलाई आशावादी बनाउने काम पछिल्ला दिनहरूमा भइरहेका छलफलहरूले गरेको जानकारहरू बताउँछन्।

नेताहरूका अनुसार राष्ट्रपतिको दाबी गरिरहेको नेकपा एमालेले एकीकृत समाजवादीका नेताहरूसँग पनि विकल्पको रूपमा छलफल गरिरहेको छ।

उपमहासचिव गङ्गालाल तुलाधरले ""गैरएमाले र गैरकांग्रेस"" भन्ने अवस्थामा आफ्नो दलको भूमिका स्थापित हुनसक्ने भन्दै अब अग्रसरता लिनुपर्ने सुझाव पार्टीमा पनि आइरहेको जानकारी दिए।

उपमहासचिव तुलाधर भन्छन्, “पार्टीले राष्ट्रपति पाउने कुरा अगाडि बढ्यो भने सामूहिक छलफल गरेर जान सकिन्छ भन्ने अनौपचारिक कुराकानी भएको छ।”

एमालेका नेताले राष्ट्रपतिको प्रस्ताव गरेकोबारे जिज्ञासा राख्दा उनले ""व्यक्ति तोकेर नभई पार्टीलाई राष्ट्रपति छान्ने प्रस्ताव आउनुपर्ने"" जबाफ दिए।

'पहिलो मुख’ खुल्ने प्रतीक्षा

नेकपा एमाले सल्लाहकार परिषद्का अध्यक्ष अमृत बोहराका अनुसार अहिलेसम्म उनको पार्टी सरकार गठनका बेला भएको सहमतिअनुसार नै हुनेमा विश्वस्त छ।

नेता बोहराले भने, “तर पार्टीभित्रबाट कसलाई उम्मेदवार बनाउने वा विकल्पमा जानेबारे कुनै छलफल भएको छैन।”

एकीकृत समाजवादीका नेता खनालले एमाले अध्यक्ष केपी शर्मा ओलीसँग प्रत्यक्ष कुरा नभएको तर ""अप्रत्यक्ष रूपमा अनेकअनेकसँग भइरहेको"" बताउँदै आफूलाई पनि राष्ट्रपतिको प्रस्ताव आएको दाबी गरे।

तर दोस्रो, तेस्रो वा चौथो तहको नेताबाट प्रस्ताव आएकाले राष्ट्रपतिबारे अझै अन्योल रहेको उल्लेख गर्दै नेता खनालले भने, “त्यो पहिलो मुखले के बोल्ने हो भन्ने टुङ्गो नभईकन त छिनोफानो हुन्न नि त।”

उनका भनाइ त्यो पहिलो मुख भनेको एमाले र माओवादीका अध्यक्ष हुन्।

कांग्रेसमाथि कस्तो दबाव

कतिपय नेता एमालेले विपक्षी खेमाभित्र अविश्वास सिर्जना गर्ने र एकीकृत समाजवादीभित्रबाटै आकाङ्क्षी बनाएर पुरानो गठबन्धन बिउँताउने कांग्रेसको योजना तुहाउने उद्देश्यले त्यस्तो पहल भइरहेको हुनसक्ने आशङ्का व्यक्त गरेका छन्।

ओलीसँग हात मिलाएका प्रचण्डलाई कांग्रेसले किन दियो विश्वासको मत, राजनीतिमा यसको प्रभाव कस्तो पर्ला
फागुन २५ मा हुने राष्ट्रपति निर्वाचनको प्रक्रिया कस्तो

एमाले र माओवादीले आफ्नो दललाई साथ दिएमा राष्ट्रिय सहमति बन्न सक्ने एकीकृत समाजवादीका नेताहरूको विश्वास छ।

तर कांग्रेसले साथ नदिँदा विपक्षी गठबन्धन टुट्ने र राष्ट्रिय सहमति नहुने सम्भावनाबारे नेता खनाल प्रतिप्रश्न गर्छन्, “उनीहरूसँग बहुमत भएर नमाने त राम्रै हो, बहुमत नभई नमान्दा त के अर्थ भयो र?”

राष्ट्रपतिको प्रस्ताव आएमा अध्यक्ष माधव नेपाल र आफूमध्ये कसलाई बनाउने भन्ने निर्णय पार्टीले गर्ने उनको भनाइ छ।

कांग्रेसबाट नेता रामचन्द्र पौडेल वा कृष्णप्रसाद सिटौलाको नाम चर्चामा छ।

माओवादी केन्द्रका अध्यक्ष समेत रहेका प्रधानमन्त्री प्रचण्डले पुरानो गठबन्धन बिउँताउने वचन दिएको बताउने कांग्रेसका नेताहरू त्यसैअनुसार कांग्रेसको उम्मेदवारलाई समर्थन गर्नेमा विश्वस्त देखिन्छन्।

के पुरानो गठबन्धन बिउँतिन सक्छ?

तर एकीकृत समाजवादीले कांग्रेसलाई साथ नदिएमा राष्ट्रपति चुनावमा अन्य साना दलको भूमिका निर्णायक जानकारहरू बताउँछन्।

एकीकृत समाजवादीभित्र त्यस्तो अवस्थामा कांग्रेसकै उम्मेदवारलाई साथ दिनुपर्ने मत रहेको पाइन्छ।

उपमहासचिव तुलाधर भन्छन्, “हठात् गठबन्धन टुट्दा भएको गल्ती सच्याउने अवस्था भयो भने कांग्रेसले अगाडि सारेको जोसुकैको पक्षमा हाम्रो शक्ति परिचालित हुन्छ।”

नेताहरूका अनुसार प्रचण्डको नेतृत्वमा सरकार बनाउँदा एमालेलाई राष्ट्रपतिमा समर्थन गर्ने समझदारी भएको थियो।

सरकारले कांग्रेस लगायतको विश्वासको मत पाएपछि परिस्थिति फेरिएको भन्दै राष्ट्रिय सहमति खोज्नुपर्ने माओवादी नेताहरूले बताउने गरेका छन्।"
"निर्वाचन आयोगले फागुन २५ गते राष्ट्रपतिको निर्वाचन गर्ने निर्णय गरेको आयोगका प्रवक्ताले बीबीसीलाई बताएका छन्। उपराष्ट्रपतिको निर्वाचन भने चैत ३ गते हुने बताइएको छ।

नेपालको संविधान अनुसार राष्ट्रपति र उपराष्ट्रपतिको निर्वाचन फरक फरक लिङ्ग वा समुदायको प्रतिनिधित्व हुने गरी गर्नुपर्ने भएकाले फागुन २५ को निर्वाचनको नतिजाका आधारमा कस्तो व्यक्ति उपराष्ट्रपति हुने टुङ्गो लाग्नेछ।

राष्ट्रपति विद्यादेवी भण्डारीको कार्यकाल आगामी फागुन २८ गते र उपराष्ट्रपति नन्दबहादुर पुनको कार्यकाल चैत ३ गते सकिँदैछ।

संविधानअनुसार नेपालको राष्ट्रप्रमुखका रूपमा राष्ट्रपति रहन्छन्। राष्ट्रपतिको अनुपस्थितिमा राष्ट्रपतिको कार्यभारसमेत सम्हाल्ने जिम्मेवारी उपराष्ट्रपतिले पाउँछन्।

संविधान तथा राष्ट्रपति तथा उपराष्ट्रपति निर्वाचनसम्बन्धी कानुनअनुसार मतभार निकाल्न नेपालको ताजा जनगणनाको नतिजा आवश्यक पर्छ।

यस्तो मतभार निकाल्न पाँच वर्षअघिको राष्ट्रपति तथा उपराष्ट्रपतिको निर्वाचनमा विसं २०६८ सालको जनगणनालाई आधार मानिएको थियो।

प्रवक्ता शालिग्राम शर्मा पौडेलले भने, “[२०७८ सालको] जनगणनाको नतिजा आयोगलाई आएको छैन। मतदाता नामावली सङ्कलन गर्दासम्म नतिजा आयो भने आयोगले निर्णय गरेर विचार गर्न सक्छ। नत्र २०६८ सालकै जनगणनाका आधारमा निर्वाचन हुन्छ।”

फागुन १० गते देखि निर्वाचन कार्यक्रमहरू रहेको प्रवक्ता शर्मा बताउँछन्।

फागुन १० मा मतदाता नामावली प्रकाशन, फागुन १३ मा राष्ट्रपतिका लागि र फागुन २७ मा उपराष्ट्रपतिका लागि उम्मेदवारको मनोनयन पत्र दर्ताको कार्यसूची निर्वाचन आयोगले प्रकाशन गरेको छ।

“सोमवारको निर्णयमा भने आयोगले जनगणनाको सम्बन्धमा केही बोलेको छैन,” आयोगका प्रवक्ता शालिग्राम शर्मा पौडेलले थपे।

जनगणना २०७८ को पूर्ण विवरण सार्वजनिक भइसकेको छैन।

नेपालमा राष्ट्रपति र उपराष्ट्रपतिको निर्वाचन प्रत्यक्ष रूपमा नभई अप्रत्यक्ष रूपमा हुने व्यवस्था छ।

त्यसको अर्थ हो - उनीहरूलाई सर्वसाधारण मतदाताले नभई संसदीय निर्वाचनबाट चुनिएका सङ्घीय संसद् र प्रदेशसभाका सदस्यहरूले मतदान गरेर छान्छन्।

राष्ट्रपति र उपराष्ट्रपतिको चुनाव पनि निर्वाचन आयोगले गराउने प्रावधान रहेको छ।

कसरी हुन्छ राष्ट्रपतिको निर्वाचन?

राष्ट्रपतिको निर्वाचनसम्बन्धी व्यवस्था संविधानको धारा ६२ मा गरिएको छ।

उक्त धारामा गरिएको व्यवस्थाअनुसार राष्ट्रपतिको निर्वाचन सङ्घीय संसद्का सदस्य र प्रदेशसभाका सदस्यहरू मतदाता रहेको निर्वाचक मण्डलबाट हुनेछ।

सङ्घीय संसद्‌का सदस्य र प्रदेशसभाका सदस्यको मतभार सङ्घीय कानुनअनुसार फरक हुने व्यवस्था संविधानमा छ।

संविधानको उक्त धाराको उपधारा २ मा कुनै प्रदेशसभाको निर्वाचन हुन नसकेको अवस्थामा पनि राष्ट्रपतिको निर्वाचन प्रयोजनका लागि निर्वाचक मण्डल गठनमा बाधा नहुने व्यवस्था गरिएको छ।

राष्ट्रपति तथा उपराष्ट्रपति निर्वाचनसम्बन्धी ऐन २०७४ अनुसार मतभार निकाल्दा सङ्घीय संसद्‌मा रहेका कुल सदस्य सङ्ख्याले नेपालको पछिल्लो जनसङ्ख्यालाई भाग गर्दा आउने भागफल सङ्घीय संसद्‌तर्फको मतभार हुनेछ।

त्यस्तै प्रदेशसभातर्फका कुल सदस्य सङ्ख्याले नेपालको पछिल्लो जनसङ्ख्यालाई भाग गर्दा आउने भागफल प्रदेशसभातर्फको मतभार हुनेछ।

राष्ट्रपति निर्वाचनमा जनगणना कसरी जोडिन्छ?

यो निर्वाचनमा भने विसं २०७८ सालको जनगणनाको नतिजाका आधारमा त्यस्तो मतभार निकाल्नुपर्ने हुनसक्ने देखिएको निर्वाचन आयोगका सहायक प्रवक्ता सूर्यप्रसाद अर्यालले यसअघि बीबीसीलाई बताएका थिए।

“नयाँ जनगणनाको अन्तिम नतिजा औपचारिक रूपमा आयो भने मतभार परिवर्तन हुनसक्छ। गत राष्ट्रपतिको निर्वाचनमा हामीले विसं २०६८ सालको जनगणनाअनुसार मतभार तय गरेका थियौँ। राष्ट्रपति तथा उपराष्ट्रपति निर्वाचन ऐन- २०७४ मा पनि सोही व्यवस्था अनुसार नै भयो।”

“यसपालि तथ्याङ्क विभाग (राष्ट्रिय तथ्याङ्क कार्यालय) ले सम्माननीय प्रधानमन्त्रीज्यूसमक्ष यदि औपचारिक रूपमा प्रतिवेदन पेस गरेमा हाम्रा लागि लागु हुने पछिल्लो जनगणना विसं २०७८ सालको हुन जान्छ।”

मतभारको गणना कसरी गरिन्छ?

अर्यालका अनुसार संवैधानिक व्यवस्था अनुसार ऐन, नियमावली र निर्देशिकाहरू बनाएर राष्ट्रपति तथा उपराष्ट्रपति निर्वाचनको मतभार तोकिएको छ।

त्यसरी तोक्नका लागि तथ्याङ्कशास्त्रीय विधि र सूत्र प्रयोग गरिएको उनले बताए।

आयोगले अपनाएको गणना सूत्रअनुसार सुरुमा सङ्घीय संसद्का दुवै सदनहरू प्रतिनिधिसभा र राष्ट्रियसभाका सदस्यको कुल सङ्ख्यालाई जोडेर सङ्घीय संसद् तर्फको कुल सङ्ख्या निकालिन्छ।

अहिले प्रतिनिधिसभामा कुल २७५ सदस्य र राष्ट्रियसभामा कुल ५९ सदस्य गरी सङ्घीय संसद्‌मा जम्मा ३३४ सदस्य छन्।

उक्त सङ्ख्याले पछिल्लो जनगणनाअनुसार नेपालको कुल जनसङ्ख्यालाई भाग गरिन्छ।

त्यसरी आएको भागफललाई फेरि १,००० ले भाग गर्दा आउने भागफल नै सङ्घीय संसद्तर्फका एक सदस्यले मत हाल्दा प्राप्त हुने मतभार हुन जान्छ।

विसं २०६८ सालको जनगणना अनुसार गरिएको त्यस्तो गणनाका आधारमा अहिले सङ्घीय संसद्का सदस्यको मतभार ७९ रहेको छ।

त्यस्तै सातवटा प्रदेशसभामा गरी कुल ५५० जना सदस्य छन्।

विसं २०६८ सालको जनगणनाअनुसार गरिएको गणनाका आधारमा अहिले प्रदेशसभा सदस्यको मतभार ४८ रहेको छ।

गत वर्ष प्रकाशित जनगणनाको प्रारम्भिक नतिजालाई आधार मानी निर्वाचन आयोगले गर्ने गणनाको सूत्र प्रयोग गरेर हिसाब निकाल्दा यसपालि मतभार बढ्न सक्ने देखिन्छ।

यद्यपि यो आधिकारिक वा औपचारिक विवरण भने होइन।

त्यस्तो गणना गर्न बीबीसीले राष्ट्रिय तथ्याङ्क कार्यालयले सार्वजनिक गरेको जनगणनाको कुल जनसङ्ख्यालाई आधार मानेको हो।

नेपालको राष्ट्रिय जनगणना-२०७८ को प्रारम्भिक विवरणअनुसार नेपालको कुल जनसङ्ख्या दुई करोड ९१ लाख ९२ हजार ४८० पुगेको छ।

यद्यपि राष्ट्रिय तथ्याङ्क कार्यालयले औपचारिक रूपमा अन्तिम नतिजा सार्वजनिक गरिसकेको छैन।

प्रारम्भिक विवरणका आधारमा हिसाब गर्दा हाल सङ्घीय संसद्‌ सदस्यको कायम रहेको मतभार ७९ बाट बढेर ८४.८६ अर्थात् ८५ पुग्ने देखिन्छ भने प्रदेशसभा सदस्यको मतभार ४८ बाट बढेर ५३ पुग्ने देखिन्छ।

कहिले घोषणा हुन्छ जनगणनाको अन्तिम नतिजा?

राष्ट्रिय तथ्याङ्क कार्यालयका अधिकारीहरूले आफूहरूले जनगणनाको अन्तिम प्रतिवेदन तयार पारिसकेको बताएका छन्।

उनीहरूका भनाइमा अब चाँडै नै उक्त प्रतिवेदन प्रधानमन्त्रीसमक्ष पेस गरिनेछ।

त्यसपछि त्यो विवरण सार्वजनिक हुनेछ।

राष्ट्रिय तथ्याङ्क कार्यालयका प्रमुख तथ्याङ्क अधिकारी नेबिनलाल श्रेष्ठले पुस तेस्रो साता बीबीसीलाई भनेका थिए: “जनगणनाको राष्ट्रिय प्रतिवेदन तयार भइसकेको छ। प्रधानमन्त्रीको समय मिलेपछि हामी त्यसलाई उहाँसमक्ष पेस गर्ने तयारीमा बसेका छौँ।”

अधिकारीहरूका अनुसार चुनावपछि सत्ता गठबन्धन र प्रधानमन्त्री परिवर्तन भएपछि उक्त प्रतिवेदन पेस गर्ने कार्यमा केही ढिलो हुन गएको हो।

“हामीले तयार पारेको राष्ट्रिय प्रतिवेदनमा अधिकांश प्रश्नहरूको उत्तर आउने खालको विवरण समेटिएको हुन्छ। यद्यपि हामीले थप पूरक र अन्य तथ्याङ्कहरू आगामी एक वर्षसम्म पनि निकाल्ने कार्य जारी राख्छौँ,” उनले भने।

राष्ट्रपति बन्न कति मत ल्याउनुपर्छ?

संविधानअनुसार सङ्घीय र प्रदेशसभातर्फका तत्काल कायम रहेका कुल सदस्य सङ्ख्याको बहुमत अर्थात् ५० प्रतिशत मत ल्याउने व्यक्ति राष्ट्रपति निर्वाचित हुनेछ।

यदि पहिलो निर्वाचनमा कसैले ५० प्रतिशत मत नल्याए सबैभन्दा बढी मत प्राप्त गर्ने दुई उम्मेदवारबीच पुनः प्रतिस्पर्धा हुन्छ र बहुमत ल्याउने व्यक्ति राष्ट्रपति बन्छन्।

दोस्रो निर्वाचनमा पनि ५० प्रतिशत कसैले ल्याउन नसकेमा पुनः मतदान हुनेछ र त्यसमा जसले कुल सदर मतको सबैभन्दा बढी मत प्राप्त गर्ने व्यक्ति राष्ट्रपति हुनेछ।

निर्वाचन, मनोनयन वा नियुक्ति हुने राजनीतिक पदमा बहाल रहेका व्यक्ति राष्ट्रपति निर्वाचित भएमा निजको त्यस्तो पद स्वतः रिक्त हुने संवैधानिक व्यवस्था छ।

राष्ट्रपति निर्वाचनका क्रममा उम्मेदवारी दर्ता गर्दा उम्मेदवारको पाँचजना प्रस्तावक र पाँचजना समर्थक हुनुपर्ने व्यवस्था छ।

राष्ट्रपति हुने योग्यता के हो?

संविधानको धारा ६४ मा कस्तो व्यक्ति नेपालको राष्ट्रपति बन्न हुन सक्छ भन्ने योग्यता तोकिएको छ।

उक्त धाराअनुसार सङ्घीय संसद्को सदस्य हुन योग्य भएको व्यक्ति राष्ट्रपति हुन सक्छ।

राष्ट्रपति हुनका लागि ४५ वर्ष उमेर पूरा भएको नेपाली नागरिक हुनुपर्छ।

कुनै कानुनले अयोग्य ठहर नगरेको व्यक्ति मात्र नेपालको राष्ट्रपति हुनसक्छ।

यद्यपि योग्यता पुगे पनि नेपालको संविधानअनुसार दुई पटक राष्ट्रपति भइसकेको व्यक्ति तेस्रो पटक राष्ट्रपतिको उम्मेदवार बन्न पाउँदैन।

उपराष्ट्रपतिका हकमा पनि सोही योग्यता लागु हुने संविधानको धारा ६९ मा व्यवस्था छ।

संविधानको धारा ७० ले राष्ट्रपति र उपराष्ट्रपति फरकफरक लिङ्ग वा समुदायको हुने व्यवस्था गरेको छ।

त्यसको अर्थ महिला राष्ट्रपति भए पुरुष उपराष्ट्रपति वा पुरुष राष्ट्रपति भए महिला उपराष्ट्रपति हुनुपर्छ।

समुदायका हकमा नेपालको जातीय समुदाय अनुसार फरकफरक समूहको हुनुपर्छ।

त्यस्ता समुदायलाई राष्ट्रपति तथा उपराष्ट्रपति निर्वाचनसम्बन्धी कानुनले समुदायका रूपमा दलित, आदिवासी जनजाति, खस आर्य, मधेसी, थारू वा मुस्लिम समुदाय रहेको व्याख्या गरेको।

उक्त प्रावधान लागु भएको प्रत्याभूति गर्नका लागि नेपालमा राष्ट्रपति र उपराष्ट्रपतिको निर्वाचन फरकफरक समय गर्ने परिपाटी रहेको निर्वाचन आयोगका सहायक प्रवक्ता सूर्यप्रसाद अर्याल बताउँछन्।

“सुरुमा राष्ट्रपतिको निर्वाचन गर्ने अनि राष्ट्रपति चयन भइसक्नुभएका व्यक्तिको लिङ्ग र समुदायभन्दा फरक पर्ने उम्मेदवार हुने गरी उपराष्ट्रपतिको निर्वाचन गराउने चलन रहेको छ,” उनले भने।

नेपालको संविधानको धारा २८९ ले राष्ट्रपति र उपराष्ट्रपतिसहित सङ्घीय र प्रदेशतर्फका उच्च पदहरूमा वंशजका आधारमा नेपालको नागरिकता पाएका व्यक्ति मात्र हुन पाउने व्यवस्था गरेको छ।

प्रधानन्यायाधीश, प्रतिनिधिसभाका सभामुख, राष्ट्रियसभाका अध्यक्ष, प्रदेश प्रमुख, मुख्यमन्त्री, प्रदेशसभाका सभामुख र सुरक्षा निकायका प्रमुख पदमा पनि निर्वाचित, मनोनीत वा नियुक्ति हुन वंशजको आधारमा नेपालको नागरिकता प्राप्त गरेको हुनुपर्ने व्यवस्था उक्त धारामा गरिएको छ।"
"टाइटानिकः दुर्घटनाको ‘त्रासदी’ सम्झाउने जहाजको भग्नावशेषको नयाँ भिडिओ सार्वजनिक

सन् १९१२ मा टाइटानिक डुब्दा १,५०० जनाभन्दा बढी मानिसको ज्यान गएको थियो।

त्यो जहाज पहिलो पटक यात्रामा निस्केको थियो। पछि यसबारे बनेको टाइटानिक नामक चलचित्र बनाइयो।

उक्त चलचित्र बनेको २५ ‍‌औँ वर्ष मनाउन एउटा नयाँ भिडिओ सार्वजनिक गरिएको हो।

पहिलो पटक सार्वजनिक गरिएको यो भिडिओमा टाइटानिक जहाजको अवशेष देखिन्छ।"
"सङ्घ र प्रदेश सबैतिर सरकारसँगै सभामुखजस्तो महत्त्वपूर्ण पद गुमाएको नेपाली कांग्रेसले गोप्य मतदानबाट चयन हुने राष्ट्रपति निर्वाचनको परिणाम आफ्नो पक्षमा पार्न प्रयास गर्ने नेताहरूले बताएका छन्।

नेपाली कांग्रेसका प्रवक्ता प्रकाशशरण महतले राष्ट्रपति निर्वाचनमा कांग्रेसले उम्मेदवारी दिने बीबीसीसँग बताए।

""हामी उम्मेदवारी दिन्छौँ। यसका लागि समय छ अरू दलहरूको पनि साथ चाहिन्छ हामी छलफल गर्छौँ,"" उनले भने।

राष्ट्रपति आफ्नो दलबाट बनाउने कांग्रेसको आकाङ्क्षालाई प्रधानमन्त्री पुष्पकमल दाहाल ‘प्रचण्ड’ले थप आशा बढाइदिएका छन्।

एमालेका देवराज घिमिरे नयाँ सभामुख , उनीसँग कति हुन्छ अधिकार
कस्तो व्यक्ति बन्न सक्छ नेपालको राष्ट्रपति?

राष्ट्रपतिको उम्मेदवारमा सहमति खोज्ने प्रचण्डको प्रस्तावले एकैसाथ कांग्रेसमा आशा र एमालेमा आशङ्का बढाइदिएको छ।

“हामी सत्ता साझेदार र मैले पनि सकेसम्म कुनै एउटा समझदारी बनिदिए हुन्थ्यो भन्ने कोसिस जारी राख्छौँ,” सभामुख निर्वाचनपछि बिहीवार संसद् भवनबाट बाहिरिँदै गर्दा प्रचण्डले पत्रकारहरूसँग भने।

प्रचण्डलाई प्रधानमन्त्री बनाउन सहयोग गरेको संसद्को दोस्रो ठूलो दल नेकपा एमालेले भने राष्ट्रपति आफ्नो दलले पाउने सहमति सत्तारूढ गठबन्धनमा भइसकेको भन्दै त्यसमा पुनर्विचार गर्न नसकिने सङ्केत दिएको छ।

“सहमति हुनुपर्छ, नेकपा एमालेले उम्मेदवार उठाउँछ हाम्रो सहमति त्यही हो। त्यसमा राष्ट्रिय सहमति हुनुपर्छ,” प्रचण्डपछि बाहिरिएका नेकपा एमालेका अध्यक्ष केपी ओलीले पत्रकारहरूसँग भने।

राष्ट्रपति र उपराष्ट्रपतिको कार्यकाल सकिनुभन्दा एक महिनाअगावै उक्त पदका लागि निर्वाचन गरिसक्नुपर्ने व्यवस्था छ।

राष्ट्रपति र उपराष्ट्रपति निर्वाचनसम्बन्धी नियमावलीमा गोप्य मतदान हुने भनिएको छ।

प्रतिनिधिसभा, राष्ट्रिय सभा र प्रदेशसभा सदस्यहरूको मतदानबाट चुनिने पद भए पनि गोप्य मतदान भएका कारण गठबन्धनको पनि केही मत आफूतिर पार्न कांग्रेसले प्रयास गरिरहेको देखिन्छ।

तर कांग्रेस प्रवक्ता महतले कांग्रेसले सांसदहरूले लुकेर भोट हाल्ने आशामा उम्मेदवारी दिन लागेको भने होइन।

कांग्रेस निकटस्थ मानिने राजनीतिक विश्लेषक गेजा शर्मा वाग्ले माओवादीले औपचारिक निर्णय गरेर कांग्रेस उम्मेदवारलाई समर्थन नगरेको अवस्थामा गोप्य मतदान भए पनि त्यसले निर्वाचन नतिजामै फरक पार्ने आफूले नदेखेको बताउँछन्।

“गोप्य मतदान भएकाले आंशिक मत यताउता हुन सक्ला। तर नतिजामै फरक पर्नेगरी नहुन सक्छ,” वाग्ले भन्छन्।

“कांग्रेसले माओवादीलाई गर्न सकिने ठाउँमा सहयोग गरिसकेको छ। अब उसले के गर्छ त्यो हेर्न बाँकी छ।“

कांग्रेसले सङ्घमा प्रचण्ड सहित केही प्रदेशमा माओवादीका मुख्यमन्त्रीलाई विश्वासको मत र सभामुखलाई समर्थन गरेको छ। यस्तो समर्थन कांग्रेसले एमालेका उम्मेदवारलाई भने गरेको छैन।

“जसरी अघिल्लो चुनावअघि कांग्रेस नेतृत्वमा बनेको पाँच दलीय गठबन्धन भत्काउन एमालेले प्रयास गरिरहेको थियो त्यसरी नै कांग्रेसले पनि एमाले नेतृत्वको सात दलीय गठबन्धन टुटाउन प्रयास गरिरहेको छ। त्यसकै एउटा पाटो उसले दिएको समर्थन पनि हो,” वाग्ले भन्छन्।

मधेशवादी दलहरूको साथ

मन्त्रालय भागबन्डामा चित्त नबुझाएको सत्तारूढ गठबन्धनको जनता समाजवादी दल अझैसम्म सरकारमा सहभागी भएको छैन।

प्रचण्डलाई प्रधानमन्त्री बन्न सघाएको जनमत पार्टीका अध्यक्ष सीके राउतले पनि गठबन्धनप्रति आफ्नो असन्तुष्टि व्यक्त गरेका छन्।

जसपाका प्रवक्ता मनीषकुमार सुमनले गठबन्धनको नेतृत्वसँग आफूहरूको असमझदारी रहेको बताए।

“राष्ट्रपतिको भागबन्डा पनि ओलीजी र प्रचण्डजी बसेर गर्नुभएको भन्ने आएको छ। दुई नेता बसेर गरेको समझदारीको जिम्मेवार हाम्रो दल हुँदैन,” उनले भने।

“त्यसकारण राष्ट्रपति कुन दलबाट हुने, को हुने र शक्ति सन्तुलन कसरी गर्ने भन्नेबारे सबै दल बसेर फेरि छलफल हुनुपर्छ।”

जनता समाजवादी पार्टीले राष्ट्रपति निर्वाचनमा आफ्नो समर्थनबारे निर्णय लिने उनले बताए।

के माओवादीले कांग्रेसलाई साथ देला?

माओवादी पार्टीका सचिव लीलामणि पोखरेलले कांग्रेसको तर्फबाट राष्ट्रपति बनाउन माओवादी विपक्षमा नभएको बताए।

“हामी यो मामिलामा लचक छौँ। त्यसैका लागि राष्ट्रिय सहमति खोजौँ भनिरहेको हो,” उनले भने।

कांग्रेस नेताहरूले आशा गरे जस्तो माओवादीले राष्ट्रपतिमा गठबन्धन बाहिरका उम्मेदवारलाई सहयोग गरिहाल्ने अवस्था चाहिँ अझै नबनेको उनले बताए।

“कांग्रेसले आशा गरेर मात्रै भएन नि। आफूले वाचा पूरा नगरेको विगत पनि हेर्नुपर्‍यो। हामी गठबन्धन भङ्ग गरेर उसलाई समर्थन गर्ने पक्षमा पुगिसकेका छैनौँ,“ पोखरेलले थपे।

कांग्रेस प्रवक्ता महत राजनीति ""सम्भावनाको खेल भएका कारण"" माओवादीको समर्थन लिन कांग्रेसले प्रयास गर्ने बताउँछन्।

“तर उहाँहरूको यसमा के भूमिका हुन्छ अहिले नै भन्न सकिँदैन,” उनले भने।

एमालेसँग प्रधानमन्त्री र सभामुखमा आलोपालो र राष्ट्रपति पाँचै वर्षका लागि उसलाई दिने सहमति भएको स्वीकार गर्दै पोखरेलले कांग्रेसले पनि प्रचण्डलाई विश्वासको मत दिएका कारण सहमतिको प्रयास गर्न माओवादीले अग्रसरता लिएको बताए।

“कांग्रेसले पनि प्रधानमन्त्रीलाई विश्वासको मतमा सहयोग गरेपछि राष्ट्रिय सहमति हुने परिस्थिति बन्यो। राष्ट्रपतिमा पनि बन्छ कि प्रयास गरौँ भन्ने हो,” पोखरेलले भने।

तर एमाले उपाध्यक्ष सुरेन्द्र पाण्डे यसअघिको सहमतिविपरीत एमालेले यो पद अरूलाई छोड्ने सम्भावना आफूले नदेखेको बताउँछन्।

“यो सहमतिबारे हामीलाई स्पष्टसँग थाहा छैन। तर हामी मिल्यौँ सबै पदमा बाँडफाँट गर्‍यौँ भन्ने अनि अहिले आएर अरू कुरो गर्न मिल्ला र?” पाण्डेले भने।

राष्ट्रपतिका आकाङ्क्षी को छन्

गठबन्धनमा राष्ट्रपति आफ्नो भागमा परेको दाबी गरिरहेको एमालेबाट राष्ट्रपतिको उम्मेदवार को हुने भन्ने अझैसम्म स्पष्ट भइसकेको छैन।

पूर्वसभामुख सुवास नेम्बाङ र बागमती प्रदेशकी मुख्यमन्त्री भइसकेकी अष्टलक्ष्मी शाक्यले राष्ट्रपतिमा दाबी गरिरहेको विवरण सार्वजनिक सञ्चारमाध्यममा आएका छन्।

तर एमालेका नेताहरू हालसम्म राष्ट्रपतिका उम्मेदवारबारे पार्टीका कुनै पनि तहमा छलफल नभएको बताउँछन्।

कांग्रेसबाट चाहिँ नेताहरू रामचन्द्र पौडेल र कृष्ण सिटौलाले उक्त पदमा दाबी गरिरहेको एक नेताले बताए।"
"फलफूल र तरकारीबाट फैलिन सक्छन् एन्टिबायोटिक प्रतिरोध गर्ने जीवाणु

प्रेस्क्रिप्शनबिना एन्टिबायोटिक प्रयोग गर्ने वा चिकित्सकले दिएको पूरा मात्रा नखाने गर्दा मानिसमा एन्टिबायोटिकले नछुने समस्या देखिन थालेको छ।

परिणामस्वरूप सामान्यतया चाँडै निको हुनु पर्ने रोग पनि निको हुन लामो समय लाग्ने, उपचार सफल नहुने, औषधिले काम नगर्ने हुन्छ।

काठमाण्डूको विभिन्न ठाउँबाट सङ्कलित फलफूल र तरकारीका नमुनामा गरिएको तीन वर्ष लामो अनुसन्धानका क्रममा एन्टिबायोटिक प्रतिरोधी जीवाणुहरू फेला परेका छन्।

त्यस्ता जीवाणुले मानिसलाई सङ्क्रमण गर्दा उपचार नहुने वा दीर्घकालीन रोग हुने गरेको विज्ञहरू बताउँछन्।

हेर्नुहोस् विजय गजमेरले बनाएको यो भिडिओ।"
"स्टारलिङ्कः राति आकाशमा देखिएको उज्यालोको यो रहस्यमय ताँती के हो?

पृथ्वीबाट प्रक्षेपित भूउपग्रहहरूले आफ्नो गन्तव्यमा जाने क्रममा रात्रिकालीन आकाशमा एउटा गतिशील र चम्किलो ताँती बनाएका छन्।

इलोन मस्कको स्वामित्वमा रहेको स्पेसएक्स कम्पनीले पठाएका ती भूउपग्रहहरू युरोपमा राति सजिलै देखिएका थिए।

स्पेसएक्सको स्टारलिङ्क परियोजनाका ३,८०० वटाभन्दा बढी भूउपग्रहले पृथ्वीको परिक्रमा गरिरहेका छन्। गत आइतवार प्रक्षेपित नयाँ भूउपग्रहरू पनि त्यही परियोजनाका भाग हुन्।

अन्तरिक्षबाट विश्वभरि उपलब्ध हुनेगरी तीव्र गतिको इन्टरनेट सेवा उपलब्ध गराउने उद्देश्यले एउटा सबल र प्रभावकारी सञ्जाल बनाउन ती भूउपग्रहहरूको प्रयोग भइरहेको छ।"
गत साता आएका विनाशकारी भूकम्पहरूपछि टर्कीमा मानिसहरू आफ्ना परिवारजन र आफन्तलाई खोज्न वा भेट्न र मृत्यु भएका व्यक्तिको अन्तिम संस्कार गर्न एक ठाउँबाट अर्को ठाउँ गइरहेका छन्।
"आम निर्वाचन सम्पन्न भई त्यसको अन्तिम परिणामसहितको प्रतिवेदन निर्वाचन आयोगले राष्ट्रपतिलाई बुझाइसकेको अवस्थामा नयाँ सरकार गठन तथा राष्ट्रपति र उपराष्ट्रपतिलगायतको निर्वाचनबारे चर्चा भइरहेको छ।

चुनावी तालमेलसमेत गरेका सत्ताधारी गठबन्धनभित्र राष्ट्रपति र उपराष्ट्रपति एवं सभामुख र उपसभामुख तथा मुख्यमन्त्रीसम्मको ‘भागबण्डा’बारे कुरा नमिलिरहेको विवरण आएका छन्।

यसबीच गैरराजनीतिक व्यक्तिलाई राष्ट्रपति बनाउनुपर्ने चर्चा चलेको छ र त्यसबारे खबरहरू पनि आइरहेका छन्।

त्यस्ता चर्चामा रहेका व्यक्तिमा पूर्व प्रधानन्यायाधीशदेखि सर्वोच्च अदालतका पूर्व न्यायाधीशहरू समेत छन्।

कतिपय पूर्व न्यायाधीशहरूले आफैँले राष्ट्रपति बन्न पहल गरेको भन्ने पनि विवरण सार्वजनिक भएका छन्।

तर नेपालको संविधानले पूर्व प्रधानन्यायाधीश र सर्वोच्चका पूर्व न्यायाधीशहरूलाई मानवअधिकार आयोगमा मात्र नियुक्त हुने बाटो खोलिदिएको छ।

धारा २४८ मा त्यस्तो व्यवस्था रहेको संविधानको धारा १३२ ले “संविधानमा अन्यथा उल्लेख भएको बाहेक” कुनै पनि सरकारी पदमा नियुक्तिका लागि ग्राह्य नहुने व्यवस्था गरेको छ।

एकजना संविधानविद् भिमार्जुन आचार्य पनि पूर्व प्रधानन्यायाधीश तथा न्यायाधीशलाई राष्ट्रपति वा उपराष्ट्रपति बनाउनु नहुने बताउँछन्।

“यसले लोकतन्त्रमा जुन शक्तिपृथकीकरणको परिकल्पना गरिएको छ त्यसमा नकारात्मक असर पर्छ। हाम्रो संविधानको मर्म पनि त्यो होइन,” उनले भने।

“त्यसैले पूर्व प्रधानन्यायाधीश वा न्यायाधीशलाई राष्ट्रपति बनाउने कुरा ठिक होइन।”

उनले त्यसलाई थप प्रष्ट पार्दै भने, “हाम्रो संविधानले मानव अधिकार आयोगबाहेक अन्यत्र त्यस्तो नियुक्ति गर्ने कुरालाई रोकेको अवस्था पनि छ।”

“त्यसैले यस्तो कदम शक्ति सन्तुलनका हिसाबले र संविधानको मर्म अनुसार पनि हुँदैन।”

दलहरूले वर्तमान राष्ट्रपतिको पदावधि आगामी फागुन अन्त्यमा सकिनुभन्दा अघि नै आफ्ना उम्मेदवारको टुङ्गो लगाइसक्ने धेरैको अपेक्षा छ।

पार्टीका नेताहरू के भन्छन्?

सत्ताधारी गठबन्धनका नेताहरूले चाहिँ गैरराजनीतिक व्यक्तिलाई राष्ट्रपति बनाउने चर्चा भएको कुरालाई अस्वीकार गरेका छन्।

बीबीसीसँग शुक्रवार साँझ कुरा गर्दै नेपाली कांग्रेसका प्रवक्ता प्रकाशशरण महतले भने, ""हामीले चाहन्छौँ पार्टीबाटै आओस् भनेर। त्यो विषयमा कुनै गम्भीर छलफल भएको छैन।""

""पार्टीमै महत्त्वपूर्ण नेताहरू हुनुहुन्छ यो जिम्मेवारी पूरा गर्ने त्यसैले मलाई त्यस्तो होला जस्तो लाग्दैन। छलफल पनि कुनै भएको छैन त्यस्तो विषयमा।""

सत्ता गठबन्धनकै नेकपा माओवादी केन्द्रका नेता देवप्रसाद गुरुङले पनि राजनीतिक व्यक्तिबाट मात्र राजनीतिक समस्याहरू समाधान हुने भन्दै गैरराजनीतिक व्यक्तिबारे कुरा नभएको बताए।

उनले भने, ""....गैरराजनीतिक कुराबाट सुरु हुने अवधारणा नै गलत अवधारणा हो।""

नेपालको संविधानको भाग-६ राष्ट्रपति र उपराष्ट्रपति चयन हुने प्रक्रिया र उनीहरूको योग्यताबारे उल्लेख छ।

उक्त भागको धारा ६१ मा राष्ट्रपति नेपालको राष्ट्राध्यक्ष हुने र उनले संविधान र सङ्घीय कानुन बमोजिम आफ्नो कार्यसम्पादन गर्नुपर्ने उल्लेख छ।

संविधानले “नेपालको राष्ट्रिय एकताको प्रवर्धन गर्नु र संविधान पालन तथा संरक्षण गर्नु”लाई राष्ट्रपतिको “प्रमुख कर्तव्य” रहेको उल्लेख गरेको छ।

राष्ट्रपति हुने योग्यता

संविधानको धारा ६४ मा नेपालको राष्ट्रपति कस्तो व्यक्ति हुनसक्छ भन्ने योग्यता तोकिएको छ।

उक्त धाराअनुसार सङ्घीय संसद्को सदस्य हुन योग्य भएको व्यक्ति राष्ट्रपति हुनसक्छ।

राष्ट्रपति हुनका लागि पैँतालिस वर्ष उमेर पूरा भएको नेपाली नागरिक हुनुपर्छ।

कुनै कानुनले अयोग्य ठहर नगरेको व्यक्ति मात्र नेपालको राष्ट्रपति हुनसक्छ।

यद्यपि योग्यता पुगे पनि नेपालको संविधानअनुसार दुई पटक राष्ट्रपति भइसकेको व्यक्ति तेस्रो पटक राष्ट्रपतिको उम्मेदवार बन्न पाउँदैन।

उपराष्ट्रपतिका हकमा पनि सोही योग्यता लागु हुने संविधानको धारा ६९ मा व्यवस्था छ।

संविधानको धारा ७० ले चाहिँ राष्ट्रपति र उपराष्ट्रपति फरकफरक लिङ्ग वा समुदायको हुने व्यवस्था गरेको छ।

त्यसको अर्थ महिला राष्ट्रपति भए पुरुष उपराष्ट्रपति वा पुरुष राष्ट्रपति भए महिला उपराष्ट्रपति हुनुपर्छ।

समुदायका हकमा नेपालको जातीय समुदाय अनुसार फरकफरक समूहको हुनुपर्छ।

त्यस्ता समुदायलाई राष्ट्रपति तथा उपराष्ट्रपति निर्वाचनसम्बन्धी कानुनले समुदायका रूपमा दलित, आदिवासी जनजाति, खसआर्य, मधेसी, थारू वा मुस्लिम समुदाय रहेको व्याख्या गरेको।

नेपालको संविधानको धारा २८९ ले राष्ट्रपति र उपराष्ट्रपतिसहित सङ्घीय र प्रदेशतर्फका उच्च पदहरूमा वंशजका आधारमा नेपालको नागरिकता पाएका व्यक्ति मात्र हुन पाउने व्यवस्था गरेको छ।

प्रधानन्यायाधीश, प्रतिनिधिसभाका सभामुख, राष्ट्रियसभाका अध्यक्ष, प्रदेश प्रमुख, मुख्यमन्त्री, प्रदेशसभाका सभामुख र सुरक्षा निकायका प्रमुख पदमा पनि निर्वाचित, मनोनित वा नियुक्ति हुन वंशजको आधारमा नेपालको नागरिकता प्राप्त गरेको हुनुपर्ने व्यवस्था उक्त धारामा गरिएको छ।

राष्ट्रपति हुनका लागि कुनै गाउँपालिका वा नगरपालिकाको अन्तिम मतदाता नामावलीमा नाम समावेश भएको र कुनै लाभको पदमा नरहेको हुनुपर्ने व्यवस्था पनि छ।

लाभको पद भन्नाले निर्वाचन वा मनोनयनद्वारा पूर्ति गरिने राजनीतिक पद बाहेक सरकारी कोषबाट पारिश्रमिक वा आर्थिक सुविधा पाउने पदलाई मानिएको छ।

तस्बिर स्रोत, RSS

राष्ट्रपतिको निर्वाचनसम्बन्धी व्यवस्था संविधानको धारा ६२ मा गरिएको छ।

उक्त धारामा गरिएको व्यवस्था अनुसार राष्ट्रपतिको निर्वाचन सङ्घीय संसद्‍का सदस्य र प्रदेशसभाका सदस्यहरू मतदाता रहेको निर्वाचक मण्डलबाट हुनेछ।

सङ्घीय संसद्‌का सदस्य र प्रदेसभाका सदस्यको मतभार सङ्घीय कानुन अनुसार फरक हुने व्यवस्था संविधानमा छ।

संविधानको उक्त धाराको उपधारा २ मा कुनै प्रदेशसभाको निर्वाचन हुन नसकेको अवस्थामा पनि राष्ट्रपतिको निर्वाचन प्रयोजनका लागि निर्वाचक मण्डल गठनमा बाधा नहुने व्यवस्था गरिएको छ।

राष्ट्रपति तथा उपराष्ट्रपति निर्वाचनसम्बन्धी ऐन २०७४ अनुसार मतभार निकाल्दा सङ्घीय संसद्‌मा रहेका कुल सदस्य सङ्ख्याले नेपालको पछिल्लो जनसङ्ख्यालाई भाग गर्दा आउने भागफल सङ्घीय संसद्‌तर्फको मतभार हुनेछ।

त्यस्तै प्रदेशसभाका कुल सदस्य सङ्ख्याले पनि नेपालको पछिल्लो जनसङ्ख्यालाई भाग गरेर आउने भागफल नै प्रदेशसभातर्फको मतभार हुनेछ।

कानुनी व्यवस्था अनुसार सङ्घीय संसद्‌का सदस्य भन्नाले प्रतिनिधिसभा र राष्ट्रियसभा दुवैलाई जनाउँछ भने प्रदेशसभाका सदस्य भन्नाले सातवटै प्रदेशसभाका सदस्यहरू जनाउँछ।

सङ्घीय संसद्‌तर्फ प्रतिनिधिसभाका २७५ र राष्ट्रियसभाका ५९ गरी कुल ३३४ सदस्य हुन्छन् भने सातवटा प्रदेशसभामा गरी कुल ५५० सदस्य हुन्छन्।

संविधान अनुसार सङ्घीय र प्रदेशसभातर्फका तत्काल कायम रहेका कुल सदस्य सङ्ख्याको बहुमत अर्थात् ५० प्रतिशत मत ल्याउने व्यक्ति राष्ट्रपति निर्वाचित हुनेछ।

यदि पहिलो निर्वाचनमा कसैले ५० प्रतिशत मत नल्याए सबैभन्दा बढी मत प्राप्त गर्ने दुई उम्मेदवारबीच पुन: प्रतिस्पर्धा हुन्छ र बहुमत ल्याउने व्यक्ति राष्ट्रपति बन्छन्।

दोस्रो निर्वाचनमा पनि ५० प्रतिशत कसैले ल्याउन नसकेमा पुन: मतदान हुनेछ र त्यसमा जसले कुल सदर मतको सबैभन्दा बढी मत प्राप्त गर्ने व्यक्ति राष्ट्रपति हुनेछ।"
तरकारी तथा फलफूल उत्पादन गर्ने किसानहरूले आफूलाई कुनै लाभ नभएको तर बिचौलियाका कारण उपभोक्ताले चर्को मूल्य तिर्नुपरेको भन्दै सरकारले यसमा हस्तक्षेप गर्नुपर्ने माग गरेका छन्।
आगलागीबाट बर्सेनि दर्जनौँ मानिस हताहत हुने गरेको प्रहरीको तथ्याङ्कले देखाउँछ। ती घटनामध्ये धेरैजसो घरमा हुने आगलागी हुन्।
"नेपालको सशस्त्र द्वन्द्व: भूतपूर्व माओवादी लडाकु भन्छन्, 'हाम्रो पीडा कसैले बुझेन'

नेपालमा माओवादीले सशस्त्र विद्रोह सुरु गरेको सम्झनामा सरकारले फागुन १ गते 'जनयुद्ध दिवस' मनाउन सार्वजनिक बिदा नै दियो।

तर नेपालको सशस्त्र द्वन्द्वमा माओवादीबाट सहभागी भएका केही पूर्वलडाकुहरूले भने आफूले राज्य र माओवादी पार्टीबाट पर्याप्त सहायता नपाएको गुनासो गरेका छन्।

लडाइँका क्रममा तत्कालीन माओवादीको छैटौँ डिभिजनका जुम्लाका अशोक तिरुवाका दुवै खुट्टामा गोली लाग्यो। गोली लागेकै कारण आफू अशक्त भएको र जीवन निकै कष्टकर बनेको बीबीसीसँगको कुराकानीमा उनले बताएका छन्।

तर कसैले पनि आफ्नो पीडा नबुझेको र औषधोपचार गर्न आफूलाई गाह्रो भएको उनी गुनासो गर्छन्।

विसं २०५२ साल फागुन १ गते तत्कालीन नेपाल कम्युनिस्ट पार्टी (माओवादी) ले तत्कालीन राज्यविरुद्ध सशस्त्र विद्रोह थालेको थियो। दश वर्ष चलेको द्वन्द्वमा कम्तीमा १७,००० जनाले ज्यान गुमाएका थिए भने कम्तीमा १,४०० जना बेपत्ता भएका थिए।"
"वीरगन्जको नारायणी रङ्गशालामा प्रदेश स्तरीय दृष्टिविहीन क्रिकेट प्रतियोगिता शनिवारसम्म भइरहेको छ।

रङ्गशालामा भएका खाल्डाखुल्डीमा चिप्लिने गरेको दुखेसो पोखेका यी खेलाडी आँखाले नहेरी क्रिकेट कसरी खेल्न सक्छन्?"
उत्तरी सिरियामा भूकम्पले भत्काइदिएको एउटा घरमा एक नवजात शिशु फेला परेकी छन्। फेला पर्दा उनको नाभी आमाको शरीरसँग जोडिएको थियो तर आमाको भने मृत्यु भइसकेको थियो।
"सुजल कान सुन्दिनन् तर गीतमा नाचेर भिडिओ बनाउँछिन्

सुजल बम सामाजिक सञ्जाल टिकटकमा निकै लोकप्रिय छन्।

उनले टिकटकमा नाचेका भिडिओ र अरू सेलेब्रिटीहरूसँग बनाएका भिडिओहरू हजारौँ हजारले हेरेका छन्।

यसरी गीतहरूमा नाचेका भिडिओ बनाउने सुजल सुन्न र बोल्न सक्दिनन्। उनको यो समस्या जन्मजात हो।

सुन्न र बोल्न नसके पनि बुबाको सहयोगमा आफू कलाकारिता क्षेत्रमा स्थापित हुने उनको इच्छा छ।

हेर्नुहोस् विजय गजमेरले बनाएको यो भिडिओ।"
भूकम्पका कारण थुप्रै घरहरू भत्किएका छन्। ती स्थानमा खोजी तथा उद्धारकार्य जारी रहँदा दक्षिणी टर्कीमा एउटा घरको भग्नावशेषबाट एक बालिकालाई जीवितै उद्धार गरिएको छ।
तर ठुलो लगानी गरेर उक्त व्यवसाय गर्दै आएका उनी अहिले विस्थापित हुन पुगेका छन्।
"टर्की भूकम्प: 'राहत वितरण प्रभावकारी छैन, खानपिनमा समस्या छ'

सिरियाको सीमा नजिकै दक्षिणपूर्वी टर्कीमा गएको शक्तिशाली भूकम्पका कारण त्यहाँ कार्यरत आप्रवासी कामदार तथा विद्यार्थीहरूसमेत प्रभावित बनेका छन्।

नेपालको बारा जिल्ला घर भइ हाल गाजीयान्टेप विश्वविद्यालयमा इलेक्ट्रिकल ईन्जिनियरिङ अध्ययनरत विद्यार्थी शकिल शेखले राहत वितरण तथा उद्धार प्रणालीमा समस्या रहेको बताएका छन्।

उनले नेपाली विद्यार्थीहरूलाई स्थिति सामान्य नबनेसम्म केही समयका लागि अन्य सुरक्षित सहरमा सारिदिन समेत अपिल गरेका छन्।

टर्कीको गाजीयान्टेप प्रान्तलाई केन्द्रबिन्दु बनाई ७.८ म्याग्निट्यूडको भूकम्पका कारण हजारौँको ज्यान गएको छ भने कैयन् हराइरहेका छन्।"
रेडक्रसको अन्तर्राष्ट्रिय महासङ्घ आईएफआरसीले विश्व विपद् प्रतिवेदन २०२२ नेपालमा पनि सार्वजनिक गरेको छ।
पोहोर पत्ता लागेको हरियो पुच्छ्रेतारा C/2022 E3 (ZTF) गत साता पृथ्वीको सबैभन्दा नजिकैको बिन्दुमा आइपुगेको थियो। पृथ्वीका विभिन्न स्थानबाट खाली आँखाले हेर्दा पनि उक्त दुर्लभ खगोलीय पिण्ड देखिएको थियो।
साइमन मात्र एक्ला त्यस्ता व्यक्ति होइनन्। एउटा नयाँ अध्ययनका अनुसार १.४ अर्ब मानिसहरू कुनै कुरा असाध्यै चर्को सुन्ने बानी परेका कारण श्रवणशक्ति गुमाउन सक्ने खतरामा परेका छन्।
भूकम्पपछि आफूहरू एउटा सुरक्षित होटेलमा आश्रय लिइरहेको केही वर्षयता त्यहाँ कार्यरत गुड्डु राईले बीबीसीलाई बताइन्।
युगान्डामा बहुविवाहले कानुनी मान्यता पाएको छ। यो देश विश्वमा सबैभन्दा धेरै जन्मदर भएका देशहरूमध्ये पर्छ। यहाँका ५० प्रतिशत महिलाहरूले मात्र आधुनिक परिवार नियोजनमा पहुँच पाएको यूएन विमिनले जनाएको छ।
भारतदेखि अमेरिकाको सिलिकन भ्यालीसम्मका अर्बपतिहरू त्यसबाट प्रभावित छन्।
"निर्धारित समयमा चुनावी खर्च विवरण नबुझाएर अथवा म्याद नाघेर बुझाएपछि निर्वाचन आयोगले जरिबाना तोकेका स्थानीय जनप्रतिनिधिहरू आफ्नो पद नै जाने हो कि भन्ने चिन्तामा परेका छन्।

आयोगले निर्वाचित र पराजितसमेत गरी एक लाख २३ हजार ६२४ जना स्थानीय तहको चुनावका उम्मेदवारलाई जरिबाना तोकेको छ।

फागुन मसान्तसम्म जरिबाना नतिरे निर्वाचितमध्ये करिब १७ हजार जनप्रतिनिधिको पद नै जोखिममा पर्नसक्ने आयोगका एक अधिकारीले बीबीसीलाई बताएका छन्।

तर पराजित उम्मेदवार तथा निर्वाचित जनप्रतिनिधिहरू जरिबाना तिर्नुभन्दा मिनाहा गराउने प्रयासमा जुटेका छन्।

नेपाल निर्वाचन: स्थानीय तह चुनावमा मतदाताले अस्वीकृत गरेका र मन पराएका पाँच प्रवृत्ति

त्यसका लागि उनीहरूले देशभरिबाट सङ्कलन गरी गृह मन्त्रालयमा निवेदन समेत दिइसकेको बताएका छन्।

कतिपय नेताले भने जरिबाना तिरेर प्रदेश तथा प्रतिनिधिसभा चुनावका लागि उम्मेदवारी दिएका थिए।

कति जरिबाना तिर्नुपर्छ?

आयोगले गत वैशाखमा सम्पन्न स्थानीय तह चुनावका उम्मेदवारहरूलाई तोकिएको निर्वाचन खर्चको सीमा बराबर नै जरिबाना तोकेको छ।

त्यसअनुसार उम्मेदवारले जनही न्यूनतम डेढ लाख रुपैयाँदेखि साढे सात लाखसम्म जरिबाना तिर्नुपर्ने हुन्छ।

आयोगले महानगरपालिका प्रमुख तथा उपप्रमुखलाई साढे सात रुपैयाँ, वडाध्यक्ष, वडा सदस्य, महिला सदस्य र दलित सदस्यलाई तीन लाख, उपमहानगरपालिकाका प्रमुख र उपप्रमुखलाई साढे पाँच लाख, वडा सदस्य, महिला सदस्य र दलित सदस्यलाई साढे दुई लाख रुपैयाँ खर्च सीमा तोकेको थियो।

नगरपालिकाका प्रमुख र उपप्रमुखलाई साढे चार लाख रुपैयाँ, वडा सदस्य, महिला सदस्य र दलित सदस्यलाई दुई लाख, गाउँपालिकाका अध्यक्ष र उपाध्यक्षलाई साढे तीन लाख, वडा सदस्य, महिला सदस्य र दलित सदस्यलाई डेढ लाख रुपैयाँ खर्च सीमा आयोगले तोकेको थियो।

न्यूनतम डेढ लाखकै हिसाब गर्ने हो भने एक लाख २३ हजार ६२४ जनाबाट आयोगले जरिबाना बापत साढे १८ अर्ब रुपैयाँभन्दा बढी रकम पाउने देखिन्छ।

जनप्रतिनिधि के भन्छन्?

गाउँपालिका राष्ट्रिय महासङ्घ, नेपाल नगरपालिका सङ्घ र जिल्ला समन्वय महासङ्घले संयुक्त रूपमा गृह मन्त्रालयमा निवेदन दिएका हुन्।

“हाम्रो संयुक्त बैठकले अन्यायमा परेको निष्कर्ष निकाल्दै मिनाहाका लागि अपील गर्ने निर्णय गरेपछि हामीले मन्त्रालयमा निवेदन दिएका हौँ,” गाउँपालिका राष्ट्रिय महासङ्घकी अध्यक्ष लक्ष्मीदेवी पाण्डेले बीबीसीसँग भनिन्।

जरिबाना बापत त्यत्रो रकम दिनसक्ने हैसियत स्थानीय तह निर्वाचनका उम्मेदवार र जनप्रतिनिधिको नरहेको उनको दाबी छ।

“आरा चिर्दै आएका मान्छे, लुगा सिलाउने मान्छे, चुल्होचौका सम्हाल्दै आएकाहरू पनि स्थानीय तहका जनप्रतिनिधि बनेका छन्,” पाण्डेले भनिन्।

“धरौटी नभएर अर्काको सहयोगबाट उम्मेदवारी दर्ताका गराएका विपन्न वर्गका पनि मान्छे छन्।”

नेपाल नगरपालिका सङ्घका अध्यक्ष भीमप्रसाद ढुङ्गाना ठूलो जरिबाना तिराउने आयोगको निर्णय “अव्यावहारिक” भएको बताउँछन्।

कतिपय उम्मेदवार वा निर्वाचित जनप्रतिनिधिको श्रीसम्पत्ति नै आयोगले तोकेको जरिबाना रकम बराबर पनि नभएको उनको दाबी छ।

“विपन्न, दलित, भुइँमान्छे जसका हात समातेर उम्मेदवारी दिन लगाइएको थियो उहाँहरूले त्यत्रो रकम कसरी तिर्न सक्नुहुन्छ?,” ढुङ्गानाको प्रश्न छ।

“अर्को कुरा खर्च विवरण निर्धारित समयसीमाभित्र अनिवार्य रूपमा बुझाउनैपर्छ भन्ने विषयमा आयोगले जनचेतनाका कति कार्यक्रम गरेको थियो त?”

निर्वाचन आयोग के भन्छ?

विद्यमान ऐन, कानुनमा टेकेर मात्र आफूहरूले केही गर्न सक्ने निर्वाचन आयोगका सहायक प्रवक्ता सूर्यप्रसाद अर्याल बताउँछन्।

“मौजुदा ऐन, कानुनअनुसार मिनाहा गर्ने व्यवस्था छैन। राष्ट्रपतिज्यूबाट माफी, मुलतबी, मिनाहा गर्न सक्ने व्यवस्थालाई लिएर उहाँहरूले सोच्नुभएको होला,” उनले भने।

“तर आयोगले त्यतापट्टि केही सोचेको छैन। आयोगले त मौजुदा निर्वाचन ऐन अनुसार काम गर्छ। त्यो अनुसार नै आफ्नो कारबाही अगाडि बढाएको हो।”

आयोगसँग न ढिला बुझाएकालाई छुट दिने न त खर्च विवरण नबुझाएकालाई मिनाहा गर्ने अधिकार रहेको अर्याल बताउँछन्।

“अब विद्यमान कानुनमा केही संशोधन वा परिमार्जन गर्नुपर्ने भए सम्बन्धित पक्षले गर्ने हो। हामीले त भएको व्यवस्था कार्यान्वयन मात्रै गरेको अवस्था हो।”

“भदौ ३१ गतेबाट गणना हुनेगरी ६ महिनाभित्र बुझाउनुपर्ने हो। नत्र निर्वाचित जनप्रतिनिधिको हकमा पद नै जोखिममा पर्छ,” सहायक प्रवक्ता अर्यालले भने।

गृह मन्त्रालय के भन्छ?

राष्टपतिबाट जरिबाना मिनाहा गराइदिनका लागि भन्दै निवेदन परेको भए पनि त्यसबारे अहिले अध्ययन भइरहेको गृह मन्त्रालयले जनाएको छ।

“माफी, मुलतबी दिनुपर्ने खण्डमा गृह मन्त्रालयमार्फत्‌ राष्ट्रपतिसमक्ष निवेदन गर्ने प्रावधान छ। सोहीअनुसार उहाँहरूको निवेदन आएको हो,” मन्त्रालयका प्रवक्ता जीतेन्द्र बस्नेतले बीबीसीसँग भने।

उनका अनुसार आर्थिक दायित्वसम्बन्धी विषय भएकोले अर्थ मन्त्रालय र कानुनी विषय समेत जोडिकोले महान्यायाधिवक्ताको कार्यालयसँग परामर्श गर्नुपर्ने हुन्छ।

“त्यसपछि बल्ल के गर्ने भन्ने सन्दर्भमा मन्त्रालयले निर्णय गर्ला। राष्ट्रपतिसमक्ष मन्त्रिपरिषद्‌मार्फत्‌ नै जाने हो,” बस्नेतले थपे।

जनप्रतिनिधिहरू भने आयोगले तोकेको जरिबाना मिनाहा हुनेमा विश्वस्त देखिन्छन्।

“स्थानीय जनभावनाको कदर हुनेछ भनी हाम्रो विश्वास छ। यो नहुने भन्ने प्रश्न हुँदै हुँदैन,” गाउँपालिका राष्ट्रिय महासङ्घकी अध्यक्ष पाण्डेले भनिन्।

“सङ्घीयता कार्यान्वयन गर्ने आधारशिलाका रूपमा रहेको स्थानीय तहका जनप्रतिनिधिलाई सङ्घीय वा प्रादेशिक राजधानीमा बस्ने जनप्रतिनिधिलाई जस्तो हेरिने छैन भन्ने हाम्रो विश्वास छ।”

नेपाल नगरपालिका सङ्घका अध्यक्ष ढुङ्गाना पनि राष्ट्रपतिबाट जरिबाना मिनाहा गराउनुको विकल्प नभएको तर्क गर्छन्।"
"राष्ट्रिय स्वतन्त्र पार्टीबाट तोसीमा कार्की र सोविता गौतम, नेपाली कांग्रेसबाट सीता गुरूङ, नेकपा माओवादी केन्द्रबाट रेखा शर्मा, नेकपा एमालेबाट भगवती चौधरी, विद्या भट्टराई, जुली कुमारी महतो र ज्वाला कुमारी साह अनि नागरिक उन्मुक्त्ति पार्टिबाट रन्जिता श्रेष्ठले प्रत्यक्षतर्फ जितेका हुन्।"
"दुई ठूला वामपन्थी दलको अगुवाइमा बनेको गठबन्धनले सोमवार नयाँ सरकार गठन गरेपछि नेपालमा फेरि वामपन्थी एकताबारे बहसहरू सुरु भएका छन्।

यी दुई दलबीच नै अघिल्लो संसदीय निर्वाचनमा भएको गठबन्धनले बहुमत ल्याएपछि चुनावलगत्तै पार्टी एकीकरण पनि भयो।

तर नेकपा एमाले र नेकपा माओवादी केन्द्रबीच एकता भएको दुई वर्षमै आन्तरिक विवादका कारण फेरि अलग भए।

एमाले र माओवादी अलग भएपछि एकअर्काको दल र तिनको नेतृत्वमाथि नेताहरूले औँल्याएका समस्या समाधान नहुँदै फेरि दुई शक्ति एक ठाउँमा आएपछि यो सहकार्यको अवधिबारे चासो सुरु भएको छ।

यो पटक पनि वामपन्थी दलहरूबीचको गठबन्धन पार्टी एकतातर्फ अघि बढ्ला वा यसअघि जस्तै फेरि अलग होला भन्ने फरकफरक आकलन भइरहेका छन्।

“यो कुनै नीतिगत हिसाबले र न्यूनतम साझा कार्यक्रम तय गरेर बनेको गठबन्धन होइन। त्यसैले मौकापरस्त भन्न पनि सकिन्छ,” वाम विश्लेषक हरि रोका भन्छन्।

“स्थिर हुनसक्ने सम्भावना कम छन्। किनभने मौकापरस्त राजनीति गर्ने भएपछि कसले कसलाई कसरी छेक्ने भन्ने कुरा भइहाल्छ।”

एमाले र माओवादीबीच फेरि पार्टी एकीकरण होला?

कुनैबेला वामपन्थी राजनीतिमा सक्रिय भएर पछि कम्युनिस्ट पार्टी छाडेका निलाम्बर आचार्य दुई पार्टीबीच एकता हुनेमा आशङ्का गर्छन्।

“जसरी माओवादी र कांग्रेसको गठबन्धन अप्राकृतिक थियो। सोही स्तरमा नभए पनि एमाले र माओवादीको पनि राजनीतिक, दार्शनिक दृष्टिकोण मिल्दोजुल्दो छैन,” राजदूत र मन्त्री भइसकेका उनले भने।

“त्यसकारण भोलिका घटना कसरी जान्छन् भन्न सकिँदैन। पुनः एकीकरणमा जान्छन् वा एउटै पार्टी हुन्छन् भन्ने मलाई लाग्दैन।”

आचार्यको बुझाइमा संविधानसभा सदस्य समेत भइसकेका रोका सहमत छन्।

“एमाले र माओवादीबीच फेरि पार्टी एकीकरण भइहाल्छ भन्ने मलाई लाग्दैन। किनभने अस्ति त्यत्रो ठूलो विभाजन भयो। यहाँहरूबीच राम्रो समझदारी बनाउन सक्ने अवस्था हुँदाहुँदै पनि त्यो भएन,” रोका भन्छन्।

तस्बिर स्रोत, RSS

राजनीतिक मामिलामा लेख्दै आएका डम्बर खतिवडा विगतका असमझदारी दुवै दलले बिर्सेर अघि बढ्नसक्ने र गठबन्धन लामो समय जानसक्ने सम्भावना नकार्न नसकिने बताउँछन्।

“गत चुनावबाट बनेर फुटेको भन्दा यो अलि दिगो जान सक्छ कि भन्ने मलाई किन लागेको छ भने उनीहरूले तत्कालै एउटा असफलता र अपजसका कारण जनताको तहबाट निन्दा बेहोरिसकेकाले गत निर्वाचनभन्दा यसपालि अलि बढी जिम्मेवार भएर अघि बढ्लान् कि भन्ने अपेक्षा गर्न चाहिँ सकिन्छ,” उनले भने।

संवैधानिक व्यवस्थाका कारण दुई वर्ष सरकार परिवर्तन गर्न अप्ठेरो पर्ने भएकाले त्यस अवधिसम्म दुई दलबीचको सहकार्य बाध्यात्मक जस्तै हुने तर त्यसपछिको अवस्थाबारे यसै भन्न नसकिने रोका बताउँछन्।

एमालेसँगको सहकार्य छोडेर कांग्रेससँग गठबन्धन गरेको माओवादी र एक्लै निर्वाचनमा होमिएको एमाले दुवै हालैको निर्वाचन परिणामबाट सन्तुष्ट नदेखिएका कारण दुवै दलबीचको सहकार्य थप अघि बढ्ने कुरालाई नकार्न पनि नसकिने रोका बताउँछन्।

“एक खालको हण्डर दुवैले भोगिसकेका छन्। यो कुरा नेताहरूले महसुस गरेको भए नयाँ वामपन्थवादको एजेन्डामा उहाँहरू अघि बढ्न पनि सक्ने सम्भावना छ,” उनले थपे।

यद्यपि त्यसका लागि अहिले नै राजनीतिक वातावरण बनिनसकेको रोकाको बुझाइ छ।

“तर कांग्रेस र माओवादीबीच वैचारिक रूपले ठूलो अन्तर थियो। तर माओवादी र एमालेबीच त्यो अन्तर कम हुन्छ,” उनले भने।

आचार्य चाहिँ एमाले र माओवादीको गठबन्धन दिगो नहुने दाबी गर्छन्। एमाले संसदीय प्रणालीको पक्षधर र माओवादी यो प्रणाली नरुचाउने पार्टी भएका कारण कुनै न कुनै समयमा फेरि कांग्रेस र एमाले मिल्न सक्ने आचार्यको बुझाइ छ।

“कांग्रेस र एमालेबीच केही न केही समझदारी हुन आवश्यक छ। नेपालको आन्तरिक समस्या समाधानका लागि पनि, बाह्य सम्बन्ध सञ्चालनका लागि पनि यी दुई दल मिल्न सक्छन् भन्ने मलाई लाग्छ,” उनले भने।

नेपालको बाह्य सम्बन्ध पनि कतिपय मामिलामा कारक हुनसक्ने उनी ठान्छन्।

ओलीको ‘नेतृत्व’मा प्रचण्ड अडिएलान्?

सात दलको गठबन्धनबाट प्रचण्ड प्रधानमन्त्री बने पनि यो गठबन्धनको हर्ताकर्ता ओली नै हुनसक्ने राजनीतिका जानकारहरूको बुझाइ छ।

“यसपालि पदमा प्रचण्ड भए पनि यो सरकारको “डि फ्याक्टो”(हर्ताकर्ता) प्रधानमन्त्री चाहिँ ओली हुनुहुन्छ जस्तो मलाई लाग्छ,” खतिवडा भन्छन्।

विगतमा दुई नेता र दलबीच देखिएका असमझदारीलाई “बिर्सेर” यी दुई नेता अघि बढ्ने ठम्याइ खतिवडाको छ।

प्रचण्ड नेतृत्वको नयाँ सरकारले सुरुमै सामना गर्नुपर्ने पाँच मुख्य चुनौती

महिला सांसदको मन्त्री बन्ने आकांक्षा अनि सम्भावना कति?

निलाम्बर आचार्य पनि यो बुझाइमा सहमत छन्।

“सरकारको नेतृत्व प्रचण्डको भए पनि राजनीतिक नेतृत्व केपी ओलीले गर्ने भए। ओलीको नेतृत्व प्रचण्डले स्वीकार गर्छन् वा गर्दैनन् भन्नेले धेरै कुरा बताउँछ,” उनले भने।

अबको केही समयमै दुई दलबीचको आगामी सहकार्यका प्रारम्भिक सङ्केतहरू देखिनसक्ने उनी ठान्छन्।

यसअघि ओली र प्रचण्डबीच व्यक्तित्वको टकराव देखिएका कारण पनि समस्या भएको कतिपयको बुझाइ छ।

“एक अर्काबीच गरिने व्यवहारमा गठबन्धनका प्रमुख दुई घटकबीचको आगामी सहयात्रा भर पर्छ जस्तो लाग्छ,” रोकाले भने।"
"नेपाली कांग्रेसकी उम्मेदवार ईश्वरीदेवी न्यौपानेलाई पराजित गर्दै सत्तारूढ गठबन्धनका उम्मेदवार घिमिरे बिहीवार प्रतिनिधिसभाको बहुमतबाट सभामुख छानिएका हुन्।

बैठक सञ्चालन गरिरहेका प्रतिनिधिसभाका ज्येष्ठ सदस्य पशुपति शम्शेर जबराले घिमिरे सभामुख निर्वाचित भएको घोषणा गरे।

घिमिरेलाई सभामुख निर्वाचित गरियोस् भन्ने प्रस्तावको

पक्षमाः १६७ मत
विपक्षमाः १०० मत
तटस्थः १ मत

यसअघि गठबन्धन दलहरूबीच प्रधानमन्त्री माओवादीबाट अनि सभामुख र राष्ट्रपति एमालेबाट बनाउने सहमति भएको नेताहरूले बताएका थिए।

घिमिरेलाई सभामुख बनाउने पूर्वसभामुख सुवास नेम्वाङको प्रस्तावमा माओवादी केन्द्रका हितराज पाण्डे, राष्ट्रिय प्रजातन्त्र पार्टीका राजेन्द्र लिङ्देन र राष्ट्रिय स्वतन्त्र पार्टीका रवि लामिछानेले समर्थन गरेका थिए।

यसअघि गठबन्धनको समर्थनमा प्रधानमन्त्री बनेका पुष्पकमल दाहाल 'प्रचण्ड'लाई विश्वासको मत दिएको कांग्रेसले सभामुखमा भने आफ्नै उम्मेदवार अघि सारेको हो।

कांग्रेस उम्मेदवार न्यौपानेको पक्षमा नेकपा एकीकृत समाजवादीका प्रकाश ज्वालाले समर्थन जनाएका थिए।

घिमिरेलाई निर्वाचित गरियोस् भन्ने प्रस्ताव बहुमताट पारित भएकाले अर्की उम्मेदवार ईश्वरीदेवी न्यौपानेका लागि परेको प्रस्तावमा मतदान गर्नुनपर्ने जबराले बताए।

“यस सभाकी माननीय सदस्य ईश्वरीदेवी न्यौपानेलाई प्रतिनिधिसभाको सभामुख पदमा निर्वाचित गरियोस् भन्ने प्रस्ताव, प्रतिनिधिसभा नियमावली २०७५ नियम ७ को उपनियम ५ बमोजिम निर्णयात्मक प्रस्तुत गर्नुनपर्ने जानकारी गराउँछु,” राणाले भने।

नेपाली कांग्रेसका सांसद विश्वप्रकाश शर्माको उक्त प्रस्तावमा सांसद प्रकाश ज्वालाको समर्थन रहेको थियो।

प्रतिनिधिसभाको बैठक आगामी शनिवार माघ ७ गते दिउँसो १ सम्मका लागि स्थगित गरिएको छ।

राष्ट्रिय राजनीतिमा धेरै चर्चित नाम नभए पनि घिमिरे पुराना कम्युनिस्ट नेता हुन्।

उनी नेकपा एमालेको स्थायी समिति सदस्य छन्।

पूर्वसभामुख नेम्वाङले प्रतिनिधिसभाको बैठकमा सभामुखमा प्रस्ताव गर्दै घिमिरेलाई “लामो समय भूमिगतकालदेखि लिएर निरङ्कुशता विरुद्धका आन्दोलनमा खटिएका” नेताको रूपमा परिचय गराए।

घिमिरे एमाले अध्यक्ष केपी ओलीको गृहजिल्ला झापाबाट प्रतिनिधिसभामा निर्वाचित भएका हुन्।

प्रतिनिधिसभाको नेतृत्व गर्ने सभामुखको भूमिका सदनमा मात्रै सीमित छैन।

संविधानअनुसार विभिन्न संवैधानिक आयोगहरूमा हुने नियुक्तिहरूमा सिफारिस गर्ने संवैधानिक परिषद्को पनि सदस्यमा पनि सभामुख रहने व्यवस्था छ।

सभामुखले राष्ट्रिय सूचना आयोगका प्रमुख आयुक्त र आयुक्तहरू नियुक्तिको सिफारिस गर्ने समितिको पनि नेतृत्व गर्छन्।

संविधानले राष्ट्रपति र उपराष्ट्रपति दुवैको पद रिक्त भएको अवस्थामा सभामुखले राष्ट्रपतिको काम गर्न सक्ने अधिकार दिएको छ।

हरेक प्रतिनिधिसभा बैठकको कार्यसूची बनाउने, संसद्‌मा दर्ता भएका प्रस्तावहरू अघि बढाउने वा नबढाउने लगायतका काम कारबाहीमा पनि सभामुखलाई भूमिका दिइएको छ।

पूर्वसभामुख तारानाथ रानाभाट सभामुखसँग असीमित अधिकार रहने बताउँछन्।

“सभामुखसँग साँच्चिकै असीमित अधिकार हुन्छ। संसद्‌बाट सरकारलाई निर्देशन दिने अधिकारसँगै जनताका पक्षमा काम गर्ने पनि ठाउँ हुन्छ,” उनले भने।

यसअघि सभामुख रहेका माओवादीका अग्नि सापकोटामाथि एमालेले निष्कासन गरेका १४ जना सांसदलाई “पदमुक्त हुनबाट जोगाएको” आरोप एमालेले लगाएको थियो।

एमालेले सांसदहरू निष्कासन गरेको पत्रबारे सापकोटाले सापकोटाले तत्काल कुनै निर्णय लिएका थिएनन् र निर्वाचन आयोगले माधव नेपाल नेतृत्वमा नेकपा एकीकृत समाजवादी दर्ता गरेपछि त्यसमा “कारबाही गरिरहनुपर्ने अवस्था नरहेको” उल्लेख गरेका थिए।

सापकोटाको उक्त निर्णय विवादित बनेको थियो र नेकपा एमालेले सर्वोच्चमा चुनौती दिएको थियो।

पूर्वसभामुख रानाभाट सभामुखले आफ्नो भूमिका विवादित बनाउन नहुने बताउँछन्।

“सभामुखले संविधान र कानुन मात्रै नभएर नैतिकता र इमानदारीको पनि पालना गर्नुपर्छ,” उनले भने।

सभामुख सङ्घीय संसद् सचिवालयको व्यवस्थापन समितिको पनि प्रमुख हुन्छन्।

तस्बिर स्रोत, RSS

सभामुखको मासिक पारिश्रमिक ६७,३२० रुपैयाँ तोकिएको छ।

त्यसबाहेक प्रतिमहिना थप ३७,००० रुपैयाँ खर्च विभिन्न शीर्षकमा सभामुखले पाउँछन्।

सरकारले सभामुखका लागि लैनचौरमा आवासको व्यवस्था गरेको छ।

प्रतिनिधिसभाको पहिलो बैठक बसेको १५ दिनभित्र सभामुख र उपसभामुखको निर्वाचन गरिसक्नुपर्ने संवैधानिक व्यवस्था छ। प्रतिनिधिसभाको उपसभामुखको उम्मेदवारी दर्ता शुक्रवार र निर्वाचन शनिवारका लागि तय गरिएको छ। सभामुख र उपसभामुख फरक लिङ्गको हुनुपर्ने संवैधानिक व्यवस्थाका कारण अब उपसभामुखमा महिलाले मात्रै उम्मेदवारी दिन पाउँछन्।

सभामुखको निर्वाचन नहुँदासम्म प्रतिनिधिसभाका ज्येष्ठ सदस्य राप्रपाका पशुपति शम्शेर जबराले बैठकको अध्यक्षता गर्दै आएका थिए।"
"मातृभाषामा शपथ लिन पाउने संवैधानिक अधिकारको उपयोग गर्दै कतिपय सांसदले आफ्नै भाषामा शपथ लिए।

नेपालीबाहेक मैथिली, भोजपुरी, तामाङ, थारू, उर्दू, कोयू, नेपाल भाषा, नेपाली खस, अवधी, मधेशी, सन्थाल र संस्कृत भाषामा सांसदहरूले शपथ लिएका छन्।

सीके राउत नेतृत्वको जनमत पार्टीका तीनजना सांसदले नेपालमा यसअघि चर्चा नभएको मधेशी भाषामा शपथ लिए।

मधेशी भाषा के हो भन्ने जिज्ञासामा उक्त पार्टीकी सांसद अनिता देवी साहले भनिन्- “मधेशी भाषालाई हाम्रोमा फरक भाषाको रूपमा नछुट्ट्याएको भए पनि मधेशका २२ जिल्लामा सबैभन्दा बढी बोलिने मधेशी भाषा नै हो।“

“मधेशमा बोलिने नेपाली, मैथिली, भोजपुरीदेखि सबै भाषा मिसिएर बनेको जुन बोलीचालीको भाषा छ त्यसैलाई मधेशी भाषा मानेर हामीले शपथ लियौँ,” उनले भनिन्।

'मधेशी भन्ने कुनै भाषा छैन'

पूर्वसंविधानसभा सदस्य समेत रहेका मधेशमा बोलिने भाषाहरूबारे अध्ययन गरेका भोजपुरी भाषाका व्याकरणविद् गोपाल ठाकुर मधेशी भन्ने कुनै भाषा नभएको बताउँछन्।

“मैले झापादेखि कञ्चनपुरसम्म पुगेर भाषाहरूको अध्ययन गरेको छु। मधेशी भन्ने कुनै भाषा छैन,” उनले भने।

“तर राजनीतिले चाह्यो भने मधेशी भाषा हुन पनि सक्छ। किनभने नेपाली भन्ने पनि कुनै भाषा थिएन। गोर्खा भाषा थियो जसलाई नेपाली नाम दिइयो।”

जनमत पार्टीका नेताहरूले दाबी गरे जस्तो मधेशमा बोलिने भाषाहरूको साझा भाषा हुने आफूलाई जानकारी नभएको ठाकुर बताउँछन्।

संस्कृतिविद् उमाशङ्कर द्विवेदी मधेशमा बोलीले अलगअलग भाषाहरूको कुनै साझा भाषा नहुने बताउँछन्।

“नेपालीसहित मधेशमा बोलीले मैथिली, भोजपुरी सबै भारोपेली परिवारबाट आएका भए पनि यी अलगअलग व्याकरण र शब्दभण्डार भएका भाषा हुन्। सबै मिलाएर एउटै बनाउने भन्ने हुँदैन,” उनले भने।

हिन्दीसमेत मधेशमा सम्पर्क भाषाको रूपमा प्रयोग नहुने द्विवेदी बताउँछन्।

संस्कृत भाषामा शपथ लिएका स्वतन्त्र सांसद किरणकुमार साहलाई सांसदहरूका लागि आयोजित चियापानमा एमालेका सांसद रघुजी पन्तले भारतीय लोकसभामा सुषमा स्वराजले संस्कृत भाषामा शपथ लिएको उदाहरण सुनाउँदै थिए।

“मैले हिन्दू सनातन धर्ममा ध्यान दिने भएकाले संस्कृतका पुस्तकहरू पढ्ने गरेको छु। यहाँ संस्कृत हराउँदै गएको छ। संस्कृतिलाई जगेर्ना गर्नका लागि संस्कृतमा शपथ लिएको हुँ,” साहले बीबीसी न्यूज नेपालीसँग भने।

सात कक्षासम्म संस्कृत पढेका उनले त्यसयता भने संस्कृतको औपचारिक शिक्षा लिएका छैनन्।

मातृभाषामा शपथ लिन सांसदहरूलाई तीन दिनअघि जानकारी गराउन भनिएको थियो। तर जानकारी ढिलो पाएकाले आफूले चाहेर पनि खस आर्य भाषामा शपथ लिन नपाएको रास्वपाकी विनिता कठायतले बताइन्।

तर मातृभाषामा शपथ लिन आफूलाई भने संसद् सचिवालयले सहयोग नै गरेको अर्की सांसद् कल्पना चौधरीले बताइन्।

“मलाई एकदमै गर्व महसुस भयो। थारू कोटाबाट म माननीय भएको छु भने मेरो पनि त दायित्व हो नि थारू भाषा, भेषभूषा र संस्कृतिको जगेर्ना गर्न,” उनले भनिन्।

‘आफ्नो क्लस्टरलाई सम्मान’

संविधानले नेपालमा बसोबास गर्ने विभिन्न समुदायबाट सङ्घीय संसद्‌मा समानुपातिक र समावेशी प्रतिनिधित्व हुनुपर्ने व्यवस्था गरेको छ।

संविधानको व्यवस्थाअनुसार समानुपातिक प्रणालीबाट निर्वाचित भएका कतिपयले आफू निर्वाचित भएको समुदायकै भाषामा शपथ लिएको बताए।

“मलाई आदिवासीको हैसियतले पठाएको छ भने संविधानले दिएको अधिकार प्रयोग गर्नका लागि किराँत राई कोयू भाषामा शपथ लिएको हो,” नवनिर्वाचित सांसद दुर्गा राईले भनिन्। उनले आफू परिवारमा पनि कोयू भाषामा बोल्ने गरेको बताइन्।

मैथिली भाषामै स्नातकोत्तरसमेत गरेका राष्ट्रिय स्वतन्त्र पार्टीका सांसद मनीष झा पनि आफू निर्वाचित समुदायको सम्मानका लागि पनि मैथिली भाषामा शपथ लिएको बताउँछन्।

“म मधेशी कोटाबाट समानुपातिक सांसद हुँदै गर्दा मैले आफ्नो क्लस्टरलाई सम्मान गर्नुपर्छ। म त्यो सुविधा लिएपछि त्यसप्रति मेरो सम्मान के त भन्ने कुरा हो,” झाले भने।

“यो देशमै पनि नेपालीपछि सबेभन्दा धेरै बोलीले भाषा भएकोले गर्दा त्यसको अस्तित्व स्वीकार्न पनि अभ्यास गर्नुपर्छ जस्तो लाग्छ।“

“आफ्नो भाषामा शपथ लिन पाउने अधिकार हामीले लडेर ल्याएको हो नि। यसको उपयोग पनि त गर्नुपर्‍यो,” उनले सुनाए।"
"नवनिर्वाचित सांसदहरूलाई शपथ गराएपछि मात्रै नयाँ प्रधानमन्त्री नियुक्त गर्ने तयारी राष्ट्रपतिको कार्यालय र संसद् सचिवालय गरेका छन्।

निर्वाचित सांसदहरूले पद तथा ओहोदाको शपथ नलिँदै राष्ट्रपति विद्यादेवी भण्डारीले नयाँ प्रधानमन्त्रीका लागि बहुमत दाबी गर्न आह्वान गरेपछि संविधान र कानुनका जानकारहरूले शपथग्रहणअघि प्रधानमन्त्री नियुक्ति गर्न नमिल्ने तर्क गरेका थिए।

संविधान र कानुनमा शपथअघि प्रधानमन्त्री नियुक्त गर्न मिल्ने ना नमिल्ने स्पष्ट व्यवस्था नभए पनि शपथ नलिएसम्म निर्वाचित व्यक्तिले प्रतिनिधिसभा सदस्यको हैसियत नपाउने विज्ञहरूको दाबी छ।

राष्ट्रपति भण्डारीले पुस १० गतेभित्र प्रतिनिधिसभामा बहुमत सदस्य भएका दलहरूको समर्थनसहित नयाँ प्रधानमन्त्रीका लागि दाबी पेस गर्न आइतवार आह्वान गरेकी छन्।

शपथग्रहणअघि नियुक्त गर्न मिल्छ?

शपथग्रहण नभएको व्यक्तिलाई प्रधानमन्त्री नियुक्त गर्न नमिल्ने नयाँ संविधान निर्माणमा पनि सहभागी भएका अधिवक्ता रामनारायण बिडारीको तर्क छ।

“शपथ ग्रहण नगरेसम्म सांसदहरूले तलब भत्ता पनि खान पाउँदैनन् र प्रतिनिधिसभा सदस्यको हैसियतले कुनै काम गर्न पाउँदैनन्,” बिडारीले भने।

बिडारी यसअघि राष्ट्रिय सभामा सदस्य थिए। नेकपा एमाले र माओवादीको एकतापछि गठित नेकपाको सरकार हुँदा केपी शर्मा ओलीको मन्त्रिपरिषद्ले उनलाई राष्ट्रिय सभामा मनोनीत गर्न राष्ट्रपतिसमक्ष सिफारिस गरेको थियो।

आफूले अघिल्लो पटक पनि शपथग्रहण नगरेको व्यक्तिलाई नयाँ प्रधानमन्त्री नियुक्त गर्दा प्रश्न गरेको दाबी गर्दै बिडारी भन्छन्, “गलत अभ्यासलाई निरन्तरता दिनु राम्रो होइन।”

विसं २०७४ को प्रतिनिधिसभामा वामगठबन्धनले बहुमत पुर्‍याएपछि नेकपा माओवादी केन्द्रको समर्थनमा नेकपा एमालेका अध्यक्ष केपी ओली फागुन ३ गते प्रधानमन्त्रीमा नियुक्त भएका थिए।

तर सांसदहरूको शपथ भने फागुन २० गते मात्रै भएको थियो।

“त्यस बेला राष्ट्रपति र प्रधानमन्त्री दुवै जना नेकपा (माओवादी र एमाले एकीकरणबाट बनेको दल)बाट भएका कारण यसलाई हलुका रूपमा लिइयो। कांग्रेसका केही नेताहरूले मात्र संविधान मिचियो भनेका थिए,” बिडारीले भने।

“यो पटक गठबन्धनबाट प्रधानमन्त्री बन्ने देखिएको अवस्थामा शपथपछि मात्रै नियुक्ति गर्छु भन्दा राष्ट्रपतिमाथि प्रश्न त उठ्न सक्छ नै, तर गर्नुपर्ने चाहिँ त्यही नै हो।”

संसद् सचिवालयले पुस ७ गते बिहीवार सांसदहरूको शपथग्रहण गराउने तयारी गरिरहेको संसद् सचिवालयका सहायक प्रवक्ता दशरथ धमलाले जानकारी दिए।

""शपथग्रहण आगामी बिहीवार दिउँसो १ बजे नयाँबानेश्वरस्थित संसद् भवनको बैठककक्षमा हुनेछ,"" धमलाले भने।

सांसदहरूलाई प्रतिनिधिसभाका ज्येष्ठ सदस्यबाट शपथ ग्रहण गराउनुपर्ने व्यवस्था छ। त्यसअघि ज्येष्ठ सदस्यले राष्ट्रपतिबाट शपथ लिनुपर्छ।

नागरिकतामा उल्लिखित उमेरअनुसार ज्येष्ठ सदस्य देखिएका महिन्द्र राय यादवले आफ्नो वास्तविक उमेर कम भएको बताएपछि संसद् सचिवालयले ज्येष्ठ सदस्य पहिचान गर्न ढिलाइ गरेको छ।

प्रतिनिधिसभामा चित्रबहादुर केसी, पशुपतिसम्शेर जबरा र महन्थ ठाकुरमध्ये एक जनाले ज्येष्ठ सदस्यको हैसियतमा अरू सांसदहरूलाई शपथ खुवाउने सम्भावना रहेको अधिकारीहरू बताउँछन्।

राष्ट्रपति कार्यालयको कानुन महाशाखाकी प्रमुख इन्दिरा दाहाल भट्टराई सांसदहरूले शपथ लिएपछि मात्रै नयाँ प्रधानमन्त्री नियुक्त हुनेगरी राष्ट्रपति कार्यालयले बहुमत दाबीको आह्वान गरेको बताइन्।

“प्रधानमन्त्री नियुक्तिका लागि बहुमत दाबी गर्ने समय १० गतेसम्म दिइएको छ। राष्ट्रपति कार्यालयले त्यसअघिकै निर्वाचित सांसदहरूको शपथ भइसक्ने ठानेर एक साताको समय दिएको हो,” उनले भनिन्।

अघिल्लो पटक शपथग्रहण हुनुअघि नै प्रधानमन्त्री नियुक्त भएको विषयमा प्रश्न उठेपछि यो पटक त्यस्तो अभ्यासलाई निरन्तरता दिन नहुने पक्षमा शीतल निवास रहेको उनले बताइन्।

“अघिल्लो पटक नयाँ संविधान थियो। त्यो अभ्यास सिक्ने क्रममै भयो। यो पटक त्यही अभ्यासलाई निरन्तरता दिन खोजिएको होइन,” उनले भनिन्।"
"सातवटा प्रदेशका मुख्यमन्त्रीको चयन समावेशी हुननसकेको भन्दै टिप्पणी भइरहँदा सत्ता साझेदार दलका एक जना नेताले पार्टीहरूको नेतृत्वले वरिष्ठतालाई आधार मानेर नियुक्ति गरेकाले यस्तो परिस्थिति आएको बताएका छन्।

पूर्व मख्यमन्त्री समेत रहेका नेकपा एमालेका उपमहासचिव पृथ्वी सुब्बा गुरुङले नेपाल जस्तो विविधतायुक्त देशमा मुख्यमन्त्री नियुक्तिलाई समावेशी बनाउनु उपयुक्त हुने तर्क गरे।

मुख्यमन्त्री निर्वाचनले नेपालमा राज्यका कैयौँ निकायहरूमा एउटै वर्गको प्रभुत्व रहेको देखाएको उल्लेख गर्दे एक जना विश्लेषकले प्रदेशसभाको यस पटकको कार्यकाल अझ चुनौतीपूर्ण हुने सम्भावना आफूले देखेको बीबीसीलाई बताए।

यसै हप्ता सातवटै प्रदेशले आआफ्ना प्रदेशका मुख्यमन्त्रीहरू चयन गरेका छन् तर उनीहरूले विश्वासको मत लिन बाँकी छ।

मुख्यमन्त्री नियुक्तिले उठाएका सवाल

नवनिर्वाचित मुख्यमन्त्री मध्ये ६ जना खस-आर्य र एक जना मधेशी समुदायका व्यक्ति छन्।

चारवटा प्रदेशमा नेकपा एमाले, दुईवटामा माओवादी केन्द्र र एउटा प्रदेशमा जनता समाजवादी पार्टी नेतृत्वको प्रदेश सरकार बनेको छ।

प्रदेश एकमा एमालेका हिक्मत कार्की, मधेस प्रदेशमा जसपाका सरोज यादव, बाग्मती प्रदेशमा माओवादी केन्द्रका शालिकराम जम्कट्टेल र गण्डकी प्रदेशमा एमालेका खगराज अधिकारी मुख्यमन्त्री बनेका छन्।

त्यसैगरी लुम्बिनी प्रदेशमा एमालेका लीला कार्की, कर्णाली प्रदेशमा माओवादी केन्द्रका राजकुमार शर्मा र सुदूरपश्चिम प्रदेशमा एमालेका राजेन्द्र रावल मुख्यमन्त्री भएका छन्।

तर एक जना पनि महिला, जनजाति वा दलित समुदायबाट मुख्यमन्त्री नबनाइएको भन्दै प्रश्नहरू उठिरहेका छन्।

राजनीतिक र सुरक्षा मामिलामा कलम चलाउने एक जना टिप्पणीकार इन्द्र अधिकारीले सामाजिक सञ्जाल ट्विटरमा लेखेकी छन्, “ह्यापी मेन्स डे। ""एकतामा नै बल हुन्छ।""….”

एक जना राजनीतिक विश्लेषक राजेन्द्र महर्जनले सत्ता शक्तिमा प्रभुत्व हुनेहरूले नै मुख्यमन्त्री सहित राज्यका प्रमुख निकायहरूमा अवसर पाइरहेको पछिल्लो घटनाक्रमले पनि देखाएको बताए।

उनी भन्छन्, “मलाई यो नौलो कुरा लाग्दैन। किनभने हिजो जसरी राज्यमा, पार्टीहरूमा या संस्थाहरूमा एउटै वर्गको, एउटै वर्णको, एउटै जातको या एउटै लिङ्गको जसरी प्रभुत्व कायम रह्यो त्यो अहिले पनि अनेक ढङ्गले व्यक्त मात्रै भइरहेको छ।”

महर्जनले अधिकार उपलब्ध गराउने कुरामा निषेध गरिएको र राज्य पुनर्संरचनाका कतिपय सवाललाई ओझेलमा पारिएको बताए।

उनले भने, “मुख्यमन्त्री पनि बालुवाटारले या खुमलटारले या यहाँका विभिन्न टारहरूले यसरी नियन्त्रण गर्छ कि चाइँचुइँ बोल्ने समेत हैसियत बन्न दिदैँन। टिकट दिनेदेखि लिएर मुख्यमन्त्री छान्नेसम्ममा केन्द्रको एकदम हस्तक्षेप हुन्छ।”

महर्जन निर्वाचित प्रतिनिधिहरूलाई पनि निरीह बनाइएको उल्लेख गर्दै थप्छन्, “पार्टीको मुख्यालय वा मुख्य मान्छेले जे निर्देशन दिन्छन् त्यसमा विरोध जनाउने वा राजनीतिक रूपमा आफ्नो मत व्यक्त गर्ने हैसियत नै राख्दैनन्।”

केपी शर्मा ओली र माधव नेपालः कति नजिक, कति टाढा?
पहिलो पटक दौरा सुरुवाल लगाएर प्रचण्डले लिए प्रधानमन्त्रीको शपथ

उनले नेपालको दलित, महिला र जनजाति आन्दोलन पार्टीहरूबाट ज्यादै नियन्त्रित रहेको उल्लेख गर्दै त्यसका कारण उनीहरूलाई आफ्नो छुट्टै खालको पहल लिन समेत गाह्रो भइरहेको टिप्पणी गरे।

“किनभने उनीहरूको पद कुनै पनि बेला खोसिन सक्छ वा उनीहरूलाई तल झारिन सक्छ त्यही भएर बदख्वाइँ गर्नसक्ने पार्टी नेतृत्वको क्षमता नतोड्दासम्म त्यो सम्भव छैन।”

सत्ता सझेदार दलका नेता के भन्छन्?

चारवटा प्रदेशमा मुख्यमन्त्री पाएको नेकपा एमालेका उपमहासचिव पृथ्वीसुब्बा गुरुङले दलका नेताहरूले ‘वरिष्ठताका आधारमा’ मुख्यमन्त्री चयन गर्ने निर्णय गरेकाले अहिलेको नियुक्ति समावेशी नभएको बताए।

उनले बीबीसीसँग भने, “पार्टीले त्यही खालको निर्णय गरे। जो मान्छेहरू जितेर आएका थिए उनीहरूमध्ये यी यी मानिसहरू नै मात्रै सिनिअर हुन् भन्ने आधारमा हामी गयौँ। त्यही भएर यो समावेशी नभएको साँचो हो।”

उनका अनुसार मुख्यमन्त्रीहरूको नियुक्ति गर्दा समावेशी नै गर्नुपर्छ भन्ने सिद्धान्त नभएपनि ""नेपाल जस्तो विविधतायुक्त देशमा त्यहाँको विशेषता हेरेर प्राथमिकता दिन सक्नुपर्थ्यो जुन हामीले दिन सकेनौँ।”

कतिपय प्रदेशमा आगामी पाँच वर्षभित्र आलोपालो प्रणाली अन्तर्गत मुख्यमन्त्री बीचैमा हेरफेर हुने पनि बताइएको छ।

तर अहिले उठेको समावेशीकरणको सवालहरूलाई त्यो बेला सम्बोधन गरिन्छ भन्ने प्रस्ट छैन। किनभने यस अघि पनि प्रदेशमा कुनै पनि सरकार पाँच वर्ष चलेनन् र परिवर्तन हुँदा कुनै पनि ठाउँको सरकारलाई समावेशी पनि बनाइएन।

पूर्व मुख्यमन्त्री गुरुङले मुख्यमन्त्रीको दाबी गरेर कोही पनि निर्वाचन नउठ्ने भएकाले पनि प्रदेशका मुख्यमन्त्रीमा महिलाहरू पर्न नसकिरहेको तर्क गरे।

उनले भने, “व्यवहारिक रूपमा हेर्दा मुख्यमन्त्रीको दाबा गरेर कोही पनि नउठ्ने, चलाउन सक्छु भनेर कोही पनि महिला नआउने र पार्टीभित्र पनि कमजोर ठाउँमा र तल्लो वरियतामा देखिने हुनाले कसैले ध्यान पनि दिएन। त्यसोहुँदा उनीहरूलाई ल्याउन पार्टी बाध्य पनि भएन।”

नेता गुरुङले नाम मात्रको समावेशिताले परिणाम नदिने भन्दै महिला, दलित या जनजाति जस्ता समुदायबाट टिकट पाउने र निर्वाचन लडेर अघि आउनसक्ने वातावरण बनाउनुपर्ने बताए।

तर राजनीतिक विश्लेषक महर्जन चाहिँ सङ्घीयताप्रति अनुदार रहेको नेतृत्वसँग लड्नसक्ने इच्छाशक्तिका आधारमा मात्रै प्रदेश तहको भविष्यबारे केही भन्न सकिने बताउँछन्।

उनले भने, “मधेस प्रदेशको हेर्ने हो भने आफ्नै पार्टी र सङ्घीय सरकारसँग लड्नुपरेको अवस्था थियो। हाम्रो प्रशासन संयन्त्रको जुन किसिमको मानसिकता छ त्यो सबैलाई हेर्दा त्यसलाई चुनौती दिने सम्भावना अझै कम छ।”

सङ्घीयता विरोधी तप्का बढ्दै गएको उल्लेख गर्दै उनले त्यसलाई चुनौती दिनसक्ने आन्दोलन र शक्तिको अभाव टड्कारो देखिनसक्ने बताए।

विक्रम सम्वत २०७२ सालमा संविधानसभाले संविधान जारी गरेयता दोस्रो पटक गएको मङ्सिरमा प्रदेशसभा निर्वाचित भएको हो।

हालसम्म कुनै पनि प्रदेशमा महिला मुख्यमन्त्री नियुक्त भएका छैनन् भने प्रदेश एकले त आफ्नो नाम समेत तय गर्न सकेको छैन।

यसपालीको प्रदेशसभामा प्रत्यक्षतर्फका ३३० निर्वाचन क्षेत्रमध्ये जम्मा १४ वटा महिलाले जितेका थिए।"
"निर्वाचन आयोगले मङ्सिर ४ गते सम्पन्न आम निर्वाचनको प्रतिनिधिसभातर्फको प्रतिवेदन राष्ट्रपतिलाई बुझाएसँगै अब संविधानको धारा ७६ (२) बमोजिम सरकार गठनको आह्वानको विकल्प नदेखिएको राष्ट्रपति कार्यकालयका अधिकारी तथा विज्ञहरूले बताएका छन्।

उक्त प्रावधान अन्तर्गत जाँदा ""संसदीय दललाई नहेरिकन दुई वा दुईभन्दा बढी दलले बहुमत पुर्‍याएर आउन आग्रह गरिने"" राष्ट्रपति कार्यालयका प्रवक्ता सागर आचार्यले बीबीसीलाई बताए।

तर सरकार गठन पहिले वा सांसदहरूको शपथ पहिले भन्ने विषय अझै प्रस्ट भएको देखिँदैन।

राष्ट्रपतिका राजनीतिक सल्लाहकार लालबाबु यादवले ‘आज-भोलि राष्ट्रपतिले प्रतिवेदनको अध्ययन गरेपछि प्रधानमन्त्रीसँगको सल्लाहमा अगाडिका प्रक्रिया निर्धारण गरिने’ बताउँछन्।

कांग्रेस र एमाले मिलेर सरकार बनाउने सम्भावना कति

""अन्तर्राष्ट्रिय अभ्यास अनुसार निर्वाचन सम्पन्न गराएपछि नयाँ सरकार गठन र सांसदहरूको शपथ ग्रहण सहितका आवश्यक कार्य गर्नका लागि राष्ट्रपतिसमक्ष प्रधानमन्त्रीले निवेदन गर्छन्,"" यादव भन्छन्।

""यसअघिको प्रवृत्ति राजनीतिक रूपले केही तलमाथि भयो। तर मलाई लाग्दैन यसपटक त्यस्तो हुन्छ, त्यो संसदीय प्रक्रियाकै रूपमा अगाडि बढ्छ - संसद् आह्वान गर्ने, सांसदको शपथ ग्रहण गर्ने र त्यसपछि सरकार गठनको प्रक्रिया थाल्ने।""

विगत

बिहीवार प्रमुख निर्वाचन आयुक्त दिनेशकुमार थपलियाले राष्ट्रपति विद्यादेवी भण्डारीलाई सङ्घीय निर्वाचनको प्रत्यक्ष र समानुपातिक विवरण समेटिएको प्रतिवेदन पेश गरेका थिए।

यसअघि नयाँ संविधान अन्तर्गत भएको पहिलो अर्थात् २०७४ सालको आमनिर्वाचनपछि केपी शर्मा ओली समेत प्रधानमन्त्री बन्न ७६(२) अन्तर्गत नै नेकपा (एमाले) र नेकपा (माओवादी केन्द्र) बहुमत पुग्ने देखिने सांसदहरूको हस्ताक्षरसहित राष्ट्रपतिकहाँ पुगेका थिए।

बहुमतका लागि १३८ सांसदको हस्ताक्षर आवश्यक पर्नेमा त्यसबेला एमाले अध्यक्ष ओलीलाई प्रधानमन्त्री नियुक्त गर्न उनलाई समर्थन गर्ने वाम गठबन्धनका १७४ सांसदको हस्ताक्षरसहित माओवादी केन्द्रका अध्यक्ष पुष्पकमल दाहाल, तत्कालीन रूपमा एमालेका माधवकुमार नेपालसहितका नेता राष्ट्रपतिसमक्ष पुगेका थिए।

ओलीले त्यसबेला संसदको पहिलो बैठकभन्दा दुई साताअघि राष्ट्रपतिबाट प्रधानमन्त्रीको सपथ ग्रहण गरेका थिए।

राष्ट्रपति रामवरण यादवका कानुनी विशेषज्ञका रूपमा काम गरेका ललितबहादुर बस्नेतले २०७४ सालमा 'राष्ट्रपतिबाट संवैधानिक त्रुटी भएको' बताउँछन्।

""शपथ नगरी सभासद्को मान्यता हुँदैन। त्यसबेला गतल नजिर बसालियो जुन अहिले नदोहोरियोस भन्ने चाहन्छौँ,"" बस्नेत भन्छन्।

बस्नेतले देउवाको सरकारले नै नयाँ संसद आह्वानका लागि राष्ट्रपतिलाई सिफारिस गर्नुपर्ने बताउँछन्।

किन ७६ (२)?

हाल सत्तामा रहेका दलहरू गठबन्धन गरेर चुनावमा गए तापनि उनीहरूले स्पष्ट रूपमा बहुमत ल्याएनन् तर गठबन्धनबाहिरबाट समेत गरेर बहुमत सुनिश्चित भएको बताउँदै आएका छन्।

कुनै पनि दलले बहुमत प्राप्त गर्न नसकेका कारण धारा ७६ (२) आकर्षित हुने बताइने गरेको छ।

जसअन्तर्गत ‘प्रतिनिधिसभामा प्रतिनिधित्व गर्ने दुई वा दुईभन्दा बढी दलहरूको समर्थनमा बहुमत प्राप्त गर्ने प्रतिनिधिसभाको सदस्यलाई राष्ट्रपतिले प्रधानमन्त्री नियुक्त गर्ने’ व्यवस्था छ।

त्यसरी नियुक्त हुने प्रधानमन्त्रीले संसद्मा ३० दिनभित्र विश्वासको मत हासिल गर्नुपर्नेछ।

""कुनै पार्टीको बहुमत नआएकाले अहिले ७६(२) अन्तर्गत नै सरकार बन्नका लागि कुनै व्यवधान भएको देखिँदैन,"" लालबाबु यादव भन्छन्।

""संसदीय दलको नेतासँग कुनै सरोकार भएन।""

तर ललितबहादुर बस्नेतले संसदीय व्यवस्थामा दलहरूले आफ्नो दलको नेता चयन गर्ने र दलभित्र उसले कमाण्ड गर्ने भएकाले ऊ नै प्रधानमन्त्री बन्ने 'परम्परा' रहेको बताउँछन्।

""त्यो सबैभन्दा उत्कृष्ठ हुन्छ,"" बस्नेत भन्छन्।

त्यसरी नियुक्त हुने प्रधानमन्त्रीले संसदमा ३० दिनभित्र विश्वासको मत हासिल गर्नुपर्नेछ।

राष्ट्रपतिले कानुनबमोजिम समय सीमा तोकेर हाललाई ७६(२) बमोजिम आह्वान गर्ने त्यस समय सीमाभित्र दलहरू मिलेर नगएमा मात्र अन्य विकल्पहरूबारे सोचिने राष्ट्रपति कार्यालयका अधिकारीहरू बताउँछन्।"
मंसिर ४ गते भएको प्रतिनिधिसभा र प्रदेशसभाको निर्वाचनबाट चुनिएका सांसदहरूले छिट्टै शपथ लिनेछन्।
"निर्वाचन आयोगले यसै साताको अन्त्यसम्ममा आम निर्वाचनको अन्तिम परिणामसहितको प्रतिवेदन राष्ट्रपतिलाई बुझाउने जानकारी दिएको छ।

प्रत्यक्षतर्फ प्रतिनिधि र प्रदेशसभा सदस्यहरू तय भइसकेको तथा समानुपातिकमा पनि प्रतिनिधिसभातर्फ सदस्य तय भएकाले अब चाँडै प्रतिवेदन तयार हुने आयोगको भनाइ छ।

यद्यपि समानुपातिकतर्फ प्रदेशसभाका लागि दलहरूले दिएको नामावलीमा कतिपय कुराहरू नमिलेकाले त्यसलाई सच्याउन आयोगले सोमवार अपराह्ण ४ बजेसम्मको समय दिएको जनाएको छ।

प्रदेशतर्फका पनि सबै सदस्य तय भइसकेपछि आयोगले निर्वाचनसम्बन्धी प्रतिवेदनलाई अन्तिम रूप दिने आयोगका प्रवक्ता शालिग्राम शर्मा पौडेलले बताए।

“अहिलेसम्मका हिसाबले हामीले मङ्सिर २९ गते राष्ट्रपति ज्यूलाई प्रतिवेदन बुझाउने तयारी गरेका छौँ,” उनले भने।

“सम्भवतः त्यस बेलासम्म प्रतिवेदन तयार पारेर बुझाउँछौँ होला।”

आयोगले राष्ट्रपतिसमक्ष सात वटा प्रदेशका छुट्टाछुट्टै विवरण समेटिएका र प्रतिनिधिसभाको छुट्टै गरी आठ खाले विवरण समेटिएको प्रतिवेदन बुझाउने अधिकारीहरूले बताएका छन्।

निर्वाचनको अन्तिम नतिजा आएको सात दिनभित्र आयोगले राष्ट्रपतिसमक्ष प्रतिवेदन बुझाउनुपर्ने प्रावधान रहेको छ।

नाम सच्याउन दलहरूलाई समय

आयोगको समानुपातिकतर्फका प्रवक्ता गुरुप्रसाद वाग्लेका अनुसार प्रतिनिधिसभातर्फ सबै दलहरूले समानुपातिकतर्फबाट बुझाएको सदस्यहरूको नाममा सच्याउनुपर्ने अवस्था देखिएको छैन।

तर प्रदेशसभातर्फ भने पाँच वटा प्रदेशमा सच्याउनुपर्ने अवस्था छ।

“प्रतिनिधिसभा र गण्डकी तथा कर्णाली प्रदेशमा दलहरूले बुझाएको नाम समावेशी समानुपातिक सिद्धान्त र नियम अनुसार देखियो तर अन्य प्रदेशसभाका लागि केही नमिलेको पाइयो,” उनले भने।

“त्यसैले ती प्रदेशहरूका विभिन्न पाँच दलहरूलाई उनीहरूको सूची नमिलेकाले मिलाएर पेस गर्नका लागि हामीले सोमवार चार बजेसम्मको समय दिएका छौँ। त्यस बेलासम्म सूची पेस नभएमा कानुन अनुसार प्रक्रिया अघि बढ्छ भनेर पनि हामीले दलहरूलाई पत्राचार गरिसकेका छौँ।”

उनले सोमवारसम्म दलहरूले नाम सच्याएर पेस गर्ने अपेक्षा गरेको बताए।

सोमवारदेखि आचारसंहिता लागु नहुने

यसैबीच निर्वाचन आयोगले आम निर्वाचनका कारण गत असोज १२ गतेदेखि लागु गरेको निर्वाचन आचारसंहिता सोमवारदेखि अन्त्य हुने जनाएको छ।

आयोगले आइतवार त्यस्तो निर्णय गरेको बताइएको छ।

उक्त निर्णयको जानकारी प्रधानमन्त्री तथा मन्त्रिपरिषद्को कार्यालय र सम्पूर्ण मन्त्रालयहरू तथा संवैधानिक निकायहरूलाई पनि दिएको आयोगले जनाएको छ।

निर्वाचनको परिणाम आइसकेको र आयोग राष्ट्रपतिसमक्ष प्रतिवेदन बुझाउने तयारीमा रहेकाले आचारसंहिता अन्त्य गरिएको बताइएको छ।

राष्ट्रपतिलाई प्रतिवेदन बुझाएपछिको प्रक्रिया के?

आयोगले राष्ट्रपतिलाई निर्वाचन प्रतिवेदन बुझाएपछि मात्र सरकार गठनको प्रक्रिया अघि बढ्ने गर्छ।

निर्वाचनको अन्तिम नतिजा आएको ३० दिनभित्र राष्ट्रपतिले संसद्‌ बैठक आह्वान गर्ने संवैधानिक व्यवस्था छ।

त्यसै अनुसार उक्त प्रतिवेदन पाएपछि राष्ट्रपति विद्यादेवी भण्डारीले संसद् बैठक आह्वान गर्नेछिन्।

संसद् बैठक बोलाइएपछि राष्ट्रपतिले नयाँ सरकार गठनका लागि आह्वान गर्ने व्यवस्था संविधानमा रहेको छ।

त्यसपछि मात्र सरकार गठनको प्रक्रिया अघि बढ्छ।

त्यसपछि सभामुख, उपसभामुख तथा राष्ट्रपति र उपराष्ट्रपतिको चयनको प्रक्रिया पनि अघि बढ्छ।

सुरुको संसद् बैठक भने संसद्‌का ज्येष्ठ सदस्यको अध्यक्षतामा बस्ने व्यवस्था गरिएको छ।"
"समानुपातिक प्रणालीतर्फ सिट पाएका दलहरूले प्रतिनिधिसभाका लागि बन्द सूचीमा रहेका उम्मेदवारबाट नाम सिफारिस गर्न पाएको समय शनिवार अपराह्णबाट सकिएको निर्वाचन आयोगले जनाएको छ।

तोकिएको समयमा प्रतिनिधिसभा र प्रदेशसभामा समानुपातिकतर्फ सिट पाएका सात वटासहित प्रदेशसभामा मात्र सिट पाएका अन्य सात वटा राजनीतिक दलले बन्द सूचीबाट सदस्य बनाउन चाहेका व्यक्तिहरूको नाम सिफारिस गरेको आयोगको भनाइ छ।

आयोगको समानुपातिकतर्फका प्रवक्ता गुरुप्रसाद वाग्लेले भने, “हामीले तीन दिनको समय दिएर दलहरूलाई सूची पेस गर्न भनेका थियौँ। समानुपातिकमा सिट पाएका दलहरूले आफूले पाएको सिट सङ्ख्या अनुसारको सूची पेस गरेका छन्।”

यही मङ्सिर ४ गते सम्पन्न प्रतिनिधिसभा तथा प्रदेशसभा सदस्य निर्वाचनअन्तर्गत समानुपातिक प्रणालीतर्फ मतगणना सकिएपछि आयोगले गत बिहीवार दलहरूलाई सांसद बनाउन चाहेका उम्मेदवारको नाम पठाउन पत्राचार गरेको थियो।

उसले दलहरूलाई बन्द सूचीमा रहेका व्यक्तिमध्ये समावेशी समूह मिलाएर नाम पठाउन भनेको थियो।

अबको प्रक्रिया के?

दलहरूले सदस्यहरूको नाम सिफारिस गरेपछि अब त्यसलाई निर्वाचन आयोगमा रहेको समानुपातिक निर्वाचन प्रणालीको मुख्य निर्वाचन अधिकृतको कार्यालयले महिला तथा अन्य समूहको समावेशी प्रतिनिधित्व भए/नभएको हेर्ने वाग्लेले बताए।

त्यसरी हेर्दा कुनै दलले पठाएको सूचीमा समावेशी प्रतिनिधित्व नभएको पाइमा निर्वाचन अधिकृतले सम्बन्धित दललाई नामावली सच्याई सो बमोजिम प्रतिनिधित्व हुने गरी उम्मेदवारको छनोट गरी दुई दिनभित्र पेस गर्न लेखी पठाउनेछन्।

त्यसरी निर्वाचन अधिकृतले लेखी पठाएको दुई दिनभित्र सम्बन्धित दलले केन्द्रीय समितिको निर्णयबाट स्वीकृत गराई संशोधित नामावलीको सूची पुनः पेस गर्नु पर्नेछ।

त्यसरी दलले पेस गरेको सूची समावेशी सिद्धान्त तथा कानुनी व्यवस्था अनुरूप नहुँदासम्म कोही पनि उक्त दलबाट निर्वाचित नहुने व्यवस्था प्रतिनिधिसभा सदस्य समानुपातिक निर्वाचन निर्देशिकामा रहेको छ।

त्यसरी पुनरवलोकन भएको सूची सही भएको अवस्थामा निर्वाचन अधिकृतले सदस्यहरू निर्वाचित भएको घोषणा गर्नेछन् र ती उम्मेदवारलाई प्रमाणपत्र दिनेछन्।

आयोगले आगामी सोमवारसम्ममा निर्वाचन परिणामको प्रतिवेदनसहित राष्ट्रपतिसमक्ष प्रतिवेदन बुझाउने तयारी गरेको जनाएको थियो।"
"निर्वाचन आयोगले प्रतिवेदन बुझाएलगत्तै नयाँ सरकार गठनका लागि आह्वान गर्ने तयारी राष्ट्रपतिको कार्यालयले गरिरहेको बताएको छ। तर नयाँ सरकारको नेतृत्वमा दाबी गरिरहेका राजनीतिक दलहरूमा भने शक्ति बाँडफाँटबारे कुरा टुङ्गिसकेको छैन।

निर्वाचन आयोगले प्रतिनिधिसभा निर्वाचनको अन्तिम परिणाम बुधवार तयार पारेको प्रमुख आयुक्त दिनेशकुमार थपलियाले जनाएका छन्। प्रतिवेदन बिहीवार नै राष्ट्रपति विद्यादेवी भण्डारीलाई बुझाउने तयारी भइरहेको छ।

सत्ताधारी गठबन्धनले आफ्नो पक्षमा बहुमत सुनिश्चित रहेको दाबी गर्दै आगामी सरकारको नेतृत्वमा दाबी गरे पनि प्रधानमन्त्रीको उम्मेदवार टुङ्गो लगाउन सकेको छैन।

गठबन्धनबाट सरकारको नेतृत्व नेपाली कांग्रेस र नेकपा माओवादी केन्द्रमध्ये कुन दलले गर्ने भन्नेबारे यी दलका नेताहरूबीच औपचारिक छलफल समेत नभएको नेताहरूले बताएका छन्।

तेस्रो ठूलो दल माओवादीका अध्यक्ष पुष्पकमल दाहाल 'प्रचण्ड'ले आगामी सरकारको नेतृत्वमा आफ्नो दाबी गरेका छन्।

माओवादीबाट प्रचण्ड निर्विवाद उम्मेदवार देखिएका छन्। तर गठबन्धनको सबैभन्दा ठूलो दल नेपाली कांग्रेस माओवादीलाई सरकारको नेतृत्व दिन तयार देखिएको छैन।

कांग्रेसभित्र प्रधानमन्त्री शेरबहादुर देउवा, नेता रामचन्द्र पौडेल र महामन्त्री गगन थापा लगायतले प्रधानमन्त्री बन्ने आकाङ्क्षा व्यक्त गरेका छन्।

प्रधानमन्त्री चयनको प्रक्रिया के हुन्छ?

नेपालको संविधानअनुसार अन्तिम निर्वाचन परिणाम प्राप्त भइसकेपछि राष्ट्रपतिले नयाँ प्रधानमन्त्री नियुक्तिको प्रक्रिया अघि बढाउनुपर्छ।

राष्ट्रपति विद्यादेवी भण्डारीका प्रमुख स्वकीय सचिव भेषराज अधिकारीले निर्वाचन परिणाम प्राप्त भएपछि नयाँ सरकार गठनका लागि आह्वान गर्न धेरै समय नलाग्ने बताए।

""अहिलेसम्म त निर्वाचन परिणाम प्रतिवेदन नै प्राप्त हुन बाँकी छ। तर आयोगले बुझाइसकेपछि नयाँ सरकार गठनको आह्वान हुन लामो समय नलाग्ला,"" अधिकारीले भने।

""सरकार गठनका लागि पनि धेरै दिन समय राख्नुपर्ने आवश्यकता देखिँदैन। उहाँले एक साताभन्दा कम नै समय दिनुहोला।""

निर्वाचनमा कुनै पनि दलको स्पष्ट बहुमत नआएका कारण राष्ट्रपति भण्डारीले बहुमत दलहरूको समर्थन सहित नयाँ प्रधानमन्त्रीमा दाबी गर्न आह्वान गर्ने ठानिएको छ। सत्तारूढ गठबन्धनले पनि निर्वाचनबाट स्पष्ट बहुमत जुटाउन सकेन।

संविधानको धारा ७६ को उपधारा २ मा बहुमत दलको समर्थन जुटाउने सांसदलाई प्रधानमन्त्री नियुक्त गर्न सक्ने व्यवस्था छ।

यो उपधाराको प्रक्रियाअनुसार बहुमत जुटाउने प्रधानमन्त्रीका दाबेदारले १३८ भन्दा धेरै सांसदहरू पुग्ने गरी दलहरूको समर्थन पेस गर्नुपर्छ।

दलहरूले संविधानको यही प्रक्रियाअन्तर्गत आगामी सरकार बन्न सक्ने दाबी गरेका छन्। यो प्रक्रियाबाट कसैले बहुमत देखाउन नसकेको अवस्थामा उपधाराका ३ अनुसार सबैभन्दा ठूलो दलको संसदीय दलको नेतालाई प्रधानमन्त्री नियुक्त गरेर बहुमत पुर्‍याउन ३० दिनको समय दिने व्यवस्था छ।

के अब सरकार गठनको बाटो खुलेको हो?

गठबन्धनको प्रमुख साझेदार दल माओवादीका अध्यक्ष प्रचण्डले बुधवार कास्कीमा एक कार्यक्रममा बोल्दै नयाँ सरकार गठनको ""गृहकार्य अबका केही दिन तीव्र हुने"" बताएका छन्।

""अब सरकार बनाउने प्रक्रिया सुरु हुन्छ। आजभोलि अब केही दिन घनीभूत छलफल हुन्छन्,"" आफू फेरि प्रधानमन्त्री बनेर आउने वाचा गर्दै उनले भने।

नयाँ निर्वाचन सम्पन्न भएको २५ दिनपछि बुधवार निर्वाचन आयोगले परिणाम सार्वजनिक गरेको छ।

निर्वाचन परिणाम सार्वजनिक भएको सात दिनभित्र राष्ट्रपतिलाई बुझाउनुपर्ने व्यवस्था छ र राष्ट्रपतिले अन्तिम परिणाम प्राप्त भएको ३० दिनभित्र संसद् बैठक आह्वान गर्नुपर्ने व्यवस्था छ।

राष्ट्रपतिले निर्वाचन परिणाम पाएर राजपत्रमा प्रकाशित भएसँगै नयाँ सरकार गठनको प्रक्रिया सुरु हुन्छ।

कस्तो छ महिला प्रतिनिधित्व?

प्रमुख निर्वाचन आयुक्त थपलियाका अनुसार यो निर्वाचनपछि प्रतिनिधिसभामा महिला सांसदहरूको अनुपात ३३.१० प्रतिशत पुगेको छ।"
"नयाँ सरकार निर्माणका लागि दिनगन्ती सुरु भएसँगै आगामी सरकारको नेतृत्वबारे नेपाली कांग्रेस र नेकपा माओवादी केन्द्रबीच अविश्वास उत्पन्न हुन थालेको सङ्केत ती दलका नेताहरूले दिएका छन्।

यससँगै सरकार निर्माणमा दोस्रो ठूलो दल नेकपा एमालेको सम्भावित भूमिकाबारे पनि अनुमान गर्न थालिएको छ।

प्रतिनिधिसभामा बहुमत पुर्‍याउन केही साना दलहरूको समर्थन सुनिश्चितजस्तै देखिइसकेको भए पनि सरकारको नेतृत्व लिन कांग्रेस र माओवादी दुवैले प्रयास गरिरहेका छन्।

प्रतिनिधिसभा निर्वाचनअघि आगामी सरकारको नेतृत्वमा विवाद नगर्ने वाचा गरेका कांग्रेस सभापति शेरबहादुर देउवा र माओवादी केन्द्रका अध्यक्ष पुष्पकमल दाहाल यो प्रतिबद्धतामा अडिग रहलान् त? यसबारे पनि आशङ्का सुरु भएको छ।

कांग्रेस माओवादी दुवै एमालेसँग छलफलमा

सार्वजनिक अभिव्यक्तिमा गठबन्धनलाई एक ढिक्का राख्ने दोहोर्‍याइरहेका देउवा र दाहालले आफू निकटका नेताहरूको माध्यमबाट नेकपा एमालेको नेतृत्वसँग पनि छलफल सुरु गरेका छन्।

“संस्थागत रूपमा नभए पनि व्यक्तिगत रूपमा कांग्रेसका नेताहरूले पनि र माओवादीका नेताहरूले पनि भेटिरहनुभएको छ। तर संस्थागत रूपमा उहाँहरूले गठबन्धनलाई नै टिकाइराख्ने निर्णय गर्नुभएको छ,” एमाले उपमहासचिव प्रदीप ज्ञवालीले कांग्रेस र माओवादी नेताहरूसँग भेटवार्ता भइरहेको पुष्टि गर्दै भने।

“गठबन्धन अघि नबढ्ने भयो नभन्दासम्म यो विषय उहाँहरूको निजी चासो र चिन्ताको विषयजस्तो मात्रै देखिन्छ।”

कांग्रेस र माओवादी नेताहरूको बाक्लिँदै गएको भेटवार्तालाई अहिलेलाई गठबन्धनभित्र “मोलमोलाइको” दृष्टिले मात्रै आफूहरूले हेरिरहेको एमाले नेताहरू बताउँछन्।

प्रतिनिधिसभामा ७८ सीट जितेको एमाले र कांग्रेस मिल्दा नयाँ सरकार निर्माणका लागि सहजै बहुमत पुग्छ। एमालेको र माओवाद सहित अरू केही साना दल मिलेर सरकार बनाउन पनि सम्भव छ।

“गणितीय हिसाबले चाहिँ सत्ता गठबन्धन नै सरकार बनाउन सक्ने सम्भावना देखिएको हुनाले हामी पर्ख र हेरको अवस्थामा छौँ,” एमाले उपमहासचिव ज्ञवाली भन्छन्।

गठबन्धन एकजुट हुँदासम्म एमालेलाई सरकार गठनमा अग्रसरता लिन अप्ठ्यारो छ।

तर गठबन्धनमा भागबन्डा नमिलेको अवस्थामा एमाले आफ्नो नेतृत्वमा वा त्यो नभए नेतृत्व अरूलाई दिएर भए पनि सरकार निर्माणको खेलमा उत्रन सक्ने धेरैको आकलन छ।

एमालेले अहिलेको गठबन्धन भत्काउने सर्तमा कांग्रेस वा माओवाद सहितका दलहरूसँग सहकार्य गर्न सक्ने एमाले नेताहरू बताउँछन्।

“हामी परिस्थिति आउँदा निकास दिने पक्षमा छौँ तर अरूको महत्त्वाकाङ्क्षाको काँध हालेर हामी कसैको सवारी चाहिँ बन्दैनौँ,” ज्ञवालीले भने।

प्रधानमन्त्री र राष्ट्रपति दुवैमा कांग्रेसको दाबी

निर्वाचन परिणामपछि माओवादीभन्दा झन्डै तेब्बर सीट सङ्ख्याले ठूलो दल बनेको कांग्रेसले आगामी प्रधानमन्त्री र राष्ट्रपति दुवैमा दाबी गरिरहेको छ।

“स्वाभाविक रूपमा सबभन्दा ठूलो दलको हैसियतले नेपाली कांग्रेस नेतृत्वमा सरकार गठन हुनुपर्छ भन्ने हाम्रो भनाइ छ,” कांग्रेस सहमहामन्त्री प्रकाशशरण महतले बीबीसीसँग भने।

तर सरकारको नेतृत्व र राष्ट्रपतिमा भागबन्डाबारे कुनै निर्णय वा गम्भीर छलफल नभएको स्पष्ट पार्दै महतले भने, “कांग्रेस ठूलो अन्तरले ठूलो दल छ। त्यस कारणले राष्ट्रपतिमा पनि दाबी गर्नु अस्वाभाविक हुँदैन।”

प्रधानमन्त्री नछोड्ने कांग्रेस नेताहरूको अभिव्यक्ति र गैरराजनीतिक व्यक्तिलाई राष्ट्रपति बनाउनेबारे भइरहेका चर्चाका कारण माओवादी नेताहरू कांग्रेससँग झस्किएका छन्।

राजनीतिक प्रणालीमा गैरराजनीतिक नेतृत्व हुने कुरा “अवधारणागत रूपमै त्रुटिपूर्ण” हुने भन्दै माओवादी महासचिव देव गुरुङले त्यस्तो प्रस्तावमा आफ्नो दल सहमत नहुने बताए।

“यो व्यवस्थाको लागि सबैभन्दा बढी त्याग र बलिदान गरेको त माओवादी नै हो। यसको मुख्य हिस्सेदार वा यसको मुख्य प्रस्तावक त गिरिजाप्रसाद कोइराला र प्रचण्ड नै हो। त्यस कारण मुलुकको सिस्टममाथि चुनौती पैदा भएको अवस्थामा नेतृत्व गर्न सक्ने व्यक्ति नै अघि बढ्ने हो,” उनले भने।

गुरुङ हालै एमाले अध्यक्ष ओलीलाई भेट्न पुगेका थिए। तर बीबीसीको जिज्ञासामा उनले ओलीसँग भएको छलफलबारे विस्तृतमा खुलाएनन्।

“त्यो सामान्य शिष्टाचार मात्रै हो। उहाँलाई बधाई दिन गएको हुँ,” उनले भने।

गठबन्धनकै सरकार बन्ला?

आगामी सरकार गठबन्धनकै बन्छ भन्नेमा कांग्रेस र माओवादी दुवै दलका नेताहरू पछिल्लो समय ढुक्न पर्न सकेका छैनन्।

माओवादी नेता गुरुङले कांग्रेससँग एजेन्डाकै विषयमा छलफल हुन बाँकी रहेको बताए।

“नेतृत्वमा को भन्ने व्यक्ति हेरेर निर्णय गर्ने कुरा होइन। पहिले एजेन्डामा छलफल भएर एउटा टुङ्गोमा पुगेपछि व्यक्तिबारे छलफल गर्न सकिएला,” उनले भने।

कांग्रेस प्रवक्ता समेत रहेका तथा प्रधानमन्त्री देउवाका विश्वासपात्र महतले गठबन्धनकै सरकार बन्ने दाबी गरे।

“अहिले हाम्रो यही विश्वास हो,” उनले भने।

“हामी त्यसमा प्रतिबद्ध छौँ। सहभागी अरू दलहरू पनि त्यो कुराबाट विचलित हुनु हुन्न भन्ने आशा र विश्वास छ।”

गठबन्धनमा अप्ठ्यारोको लक्षण नदेखिएको दाबी गर्दै विकल्पबारे सोचिनसकेको उनको दाबी छ।"
"समानुपातिकतर्फको मतका आधारमा दलहरूले पाएको सिटअनुसार सदस्य बाँडफाँटका क्रममा पार्टीहरूभित्रका “प्रभावशाली” ठानिएका तथा “पहुँचवाला”हरूले अवसर पाएको भन्ने खबरहरू आइरहेका बेला कतिपयले उक्त प्रणालीमा सुधार तथा सदस्य छनोटबारे पुनर्विचार गर्नुपर्ने बेला आएको बताएका छन्।

उम्मेदवारहरूको बन्द सूची बुझाउँदा तथा प्रत्यक्षतर्फ उम्मेदवार उठाउँदादेखि नै समावेशी सिद्धान्तको “मर्म मिचिएको” भन्दै आयोगकै पूर्व पदाधिकारीसहित कतिपयले त्यसमा सुधारको आवश्यकता औँल्याएका हुन्।

निर्वाचन आयोगका अधिकारीहरूले चाहिँ समानुपातिकमा सिट बाँडफाँट गर्दा संविधान र नियम कानुनले तोकेको परिधिमा रहेर दलहरूले समावेशी बनाउन “आफैँले विवेक” प्रयोग गर्नुपर्ने बताउने गरेका छन्।

आयोगले दलहरूलाई महिला, अपाङ्गता भएका व्यक्ति, अल्पसङ्ख्यक तथा पिछडिएको क्षेत्रलगायतको प्रतिनिधित्व हुने गरी बन्द सूचीबाट नाम माग गरेको जनाएको थियो।

पुनर्विचार गर्नुपर्ने समय

निर्वाचन आयोगका एक जना पूर्व कार्यवाहक प्रमुख निर्वाचन आयुक्त दोलखबहादुर गुरुङ प्रभावशाली नेताहरूलाई समानुपातिकबाट सांसद बनाउन “मनोनयनका बेलादेखि नै दलहरूले खेल्ने गरेको” बताउँछन्।

संवैधानिक तथा कानुनी व्यवस्थामा कहाँनेर कसरी “खेल्न सकिन्छ” भनेर “रणनीतिक रूपमै” काम हुने गरेको देखिन थालेको उनको भनाइ छ।

त्यसले गर्दा अब समानुपातिकमा समावेशी सिद्धान्तलाई कसरी पूर्ण कार्यान्वयन गर्ने भन्नेबारे पुनर्विचार गर्ने समय आएको उनको तर्क छ।

“यो प्रणाली धेरै प्रतिशत जनसङ्ख्या हुने वा धेरै मत ल्याउनेलाई भन्दा थोरै जनसङ्ख्या हुने, अल्पसङ्ख्यक र सीमान्तकृतलाई समावेश गरेर उनीहरूको प्रतिनिधित्व होस् भनेर अपनाइएको हो।”

“तर अहिले यो निकै विकृत रूपमा पुग्यो। त्यसैले अब यसलाई कसरी समावेशी बनाउने भन्ने विचारणीय हुन गएको छ।”

माओवादी द्वन्द्वको समाप्ति र शान्ति प्रक्रिया सुरु भएसँगै नेपालमा समावेशी प्रतिनिधित्वको बहसले व्यापकता पाएको थियो।

त्यसैका आधारमा नेपालले पहिलो संविधानसभाको निर्वाचनदेखि समानुपातिक प्रणाली अपनायो।

नयाँ संविधानमा पनि नेपालमा प्रत्यक्ष र समानुपातिक गरी मिश्रित चुनावी प्रणाली अपनाउने व्यवस्था गरियो।

तर हालसम्मको अनुभवले उक्त प्रणाली पनि “विकृत बन्न थालेको” धेरैको बुझाइ देखिएको छ।

त्यसका लागि दलहरूले निर्वाचन आयोगलाई उम्मेदवारको बन्द सूची बुझाउँदादेखि नै योजना बनाउने गरेको देखिएको जानकारहरू बताउँछन्।

दलभित्रै असन्तुष्टि

समानुपातिक प्रणालीबाट उम्मेदवारको सूची पेस गर्दादेखि एकै व्यक्तिले पटक पटक लाभ उठाएको लगायतका विषयमा प्राय: सबैजसो दलका कतिपय नेताहरूमै त्यसप्रति बारम्बार असन्तुष्टि देखिने गरेको छ।

त्यसलाई कतिपय नेताहरूले सार्वजनिक रूपमै व्यक्त पनि गर्ने गरेका छन्।

नाम 'समावेशी' भनिए पनि त्यो 'सीमित व्यक्ति'का लागि मात्र भएको भन्ने आवाज पनि उठ्ने गरेको छ।

अहिलेको समानुपातिक प्रणालीको गणनाको सूत्र बनाउने कार्यमा संलग्न भएका नेपाली कांग्रेसका एक जना नेता एवम् पूर्वमन्त्री मिनेन्द्र रिजालले पनि यसपालिको आम निर्वाचनअघि नै बीबीसीसँग गरेको कुराकानीमा त्यसमा केही सुधार गर्नुपर्ने आवश्यकता औँल्याएका थिए।

उनले भनेका थिए, ""अन्तरिम संविधान बनाउने बेलामा म राज्य व्यवस्था समितिमा थिइनँ। अर्थ समितिमा थिए। तर आमोद उपाध्यायले समानुपातिकको सूत्र बनाउनु पर्‍यो भनेर बोलाउनु भयो र मैले त्यसमा लागिपरेरै बनाएको हो।""

""तर अहिले आएर हुनुपर्नेको सही प्रतिनिधित्व भइरहेको छैन र कतिपयले बारम्बार अवसर पाइरहेका छन् जस्तो देखियो। त्यसमा सुधार गर्नुपर्ने आवश्यकता छ।""

उनले अहिले जातीय र लैङ्गिक रूपमा मात्र प्रतिनिधित्व सुनिश्चित गरिएकोमा अब गरिबीको पनि विवरणहरू भएकाले त्यसलाई पुनरवलोकन गरी आयका आधारमा प्रतिनिधित्व गराउनुपर्नेमा जोड दिए।

त्यस्तै सबैभन्दा ठूलो सङ्ख्या पाउने खस-आर्यभित्र पनि कर्णाली र सुदूरपश्चिमका खसहरूको अवस्था अन्यत्रकासँग नमिल्ने भएकाले उनीहरूको प्रतिनिधित्व बढाउनेतर्फ लाग्नुपर्ने रिजालको भनाइ छ।

उनले भने, ""अहिलेको अवस्था दुई वटा कुरा परिवर्तन गर्नुपर्छ जस्तो लाग्छ। जस्तो जातको आधारमा होइन कि अब हामीसँग गरिबीको पनि डेटा छ र भौगोलिक पनि छ। त्यसमा आवश्यकता आधारमा प्रतिनिधित्व गराउने कुरा राख्नुपर्छ।""

""अर्को पार्टीभित्र पनि समानुपातिकको प्रतिनिधित्व कसरी गराउने भन्ने व्यवस्था गर्नुपर्छ। नेताको तजबिजीमा सूची बनाउने कुरामा सुधार नगरी सही प्रतिनिधित्व हुँदैन।""

समानुपातिकमा कुन समूहबाट कति?

निर्वाचन आयोगको समानुपातिक तर्फको विवरण हेर्ने प्रवक्ता गुरुप्रसाद वाग्लेका अनुसार प्रतिनिधिसभा र प्रदेशसभाहरूमा जनसङ्ख्याका आधारमा सिट वितरण भएको छ।

कुनै पनि समूहले कति प्रतिशत सिट पाउँछन् भन्ने निर्धारण गर्ने आधार नै जनसङ्ख्या हो।

त्यसलाई थप स्पष्ट गर्दै उनी भन्छन्, “जस्तो प्रतिनिधिसभामा मधेसी समूहले जति सिट पाउँछन् मधेस प्रदेशमा त्योभन्दा धेरै पाउँछन् किनकि त्यहाँ त्यो समूहको जनसङ्ख्या धेरै छ।”

त्यसरी प्रदेशहरूमा पनि जातीय समूहको विभाजन गरेर त्यसका आधारमा सङ्ख्या निर्धारण गरिएको उनले बताए।

त्यसरी निर्धारण गरिएको सिटको प्रतिशतलाई दलहरूले प्रत्यक्षबाट जितेका सदस्य तथा समानुपातिकमा आफूहरूले पाएको सिटको आधारमा मिलाउनु पर्ने हुन्छ।

आयोगका अनुसार सङ्घीय संसद्‌तर्फ खस आर्य ३१.२५, आदिवासी जनजाति २८.७५, मधेसी १५.३५, दलित १३.८५, थारु ६.६५ र मुस्लिमको ४.४५ प्रतिशत प्रतिनिधित्व हुने गरी दलहरूले बन्द सूची बुझाउनु पर्छ।

त्यसरी बुझाएको सूचीमा हरेक समूहमा ५० प्रतिशत महिला हुनुपर्ने व्यवस्था छ भन्ने पिछडिएको क्षेत्र र अपाङ्गता भएका व्यक्तिलाई पनि समेट्नु पर्छ।

संविधानले नै संसद्‌मा महिला प्रतिनिधित्व ३३ प्रतिशत हुनुपर्ने सुनिश्चित गरेकाले त्यसलाई समेत मिलाएर दलहरूले सिट बाँडफाँट गर्नुपर्ने हुन्छ।

कुन दलको भागमा कति सिट?

यो आम चुनावमा समानुपातिकमा तीन प्रतिशत कटाउने र प्रत्यक्षतर्फ कम्तीमा एक सिट जितेका आधारमा सात वटा राष्ट्रिय दल बनेका छन्।

आयोगका अनुसार समानुपातिकमा यो निर्वाचनमा सबैभन्दा बढी नेकपा एमालेले ३०.६९ प्रतिशत मत पाएको छ।

त्यसका आधारमा उसले कुल ३४ सिट प्राप्त गरेको छ।

गोलाकारभित्रको हँसिया हथौडा एकल चुनाव चिह्न लिएका माओवादीसहितका दलले कुल १४ सिट पाएका छन् भने राष्ट्रिय स्वतन्त्र पार्टीले १३ सिट पाएको छ।"
"निर्वाचनबाट प्रतिनिधिसभा र प्रदेशसभा गठन भएपछि अब नेपालका राष्ट्रपति र उपराष्ट्रपतिको निर्वाचनबारे पनि चर्चा सुरु भएको छ।

संविधानअनुसार नेपालको राष्ट्रप्रमुखका रूपमा राष्ट्रपति रहन्छन्।

राष्ट्रपतिको अनुपस्थितिमा राष्ट्रपतिको कार्यभार समेत सम्हाल्ने जिम्मेवारी उपराष्ट्रपतिले पाउँछन्।

नेपालमा राष्ट्रपति र उपराष्ट्रपतिको निर्वाचन प्रत्यक्ष रूपमा नभई अप्रत्यक्ष रूपमा हुने व्यवस्था छ।

त्यसको अर्थ हो - उनीहरूलाई सर्वसाधारण मतदाताले नभई संसदीय निर्वाचनबाट चुनिएका सङ्घीय संसद् र प्रदेशसभाका सदस्यहरूले मतदान गरेर छान्छन्।

राष्ट्रपति र उपराष्ट्रपतिको चुनाव पनि निर्वाचन आयोगले गराउने प्रावधान रहेको छ।

सोही व्यवस्थाअनुसार राष्ट्रपति र उपराष्ट्रपतिको निर्वाचनको तयारी सुरु गरिसकिएको निर्वाचन आयोगका पदाधिकारीहरूको भनाइ छ।

उनीहरूले उक्त निर्वाचनबारे यसै साता प्रधानमन्त्री पुष्पकमल दाहालसहित मन्त्रिपरिषद्का सदस्यहरूसँग पनि छलफल गरिसकेका छन्।

राष्ट्रपति विद्यादेवी भण्डारीको कार्यकाल आगामी फागुन २९ गते सकिँदैछ।

त्यसैलाई आधार मानेर राष्ट्रपतिको निर्वाचन गर्ने तयारी भइरहेको निर्वाचन आयोगले जनाएको छ।

राष्ट्रपतिको निर्वाचनसम्बन्धी व्यवस्था संविधानको धारा ६२ मा गरिएको छ।

उक्त धारामा गरिएको व्यवस्थाअनुसार राष्ट्रपतिको निर्वाचन सङ्घीय संसद्का सदस्य र प्रदेशसभाका सदस्यहरू मतदाता रहेको निर्वाचक मण्डलबाट हुनेछ।

सङ्घीय संसद्‌का सदस्य र प्रदेशसभाका सदस्यको मतभार सङ्घीय कानुनअनुसार फरक हुने व्यवस्था संविधानमा छ।

संविधानको उक्त धाराको उपधारा २ मा कुनै प्रदेशसभाको निर्वाचन हुन नसकेको अवस्थामा पनि राष्ट्रपतिको निर्वाचन प्रयोजनका लागि निर्वाचक मण्डल गठनमा बाधा नहुने व्यवस्था गरिएको छ।

राष्ट्रपति तथा उपराष्ट्रपति निर्वाचनसम्बन्धी ऐन २०७४ अनुसार मतभार निकाल्दा सङ्घीय संसद्‌मा रहेका कुल सदस्य सङ्ख्याले नेपालको पछिल्लो जनसङ्ख्यालाई भाग गर्दा आउने भागफल सङ्घीय संसद्‌तर्फको मतभार हुनेछ।

त्यस्तै प्रदेशसभातर्फका कुल सदस्य सङ्ख्याले नेपालको पछिल्लो जनसङ्ख्यालाई भाग गर्दा आउने भागफल प्रदेशसभातर्फको मतभार हुनेछ।

राष्ट्रपति निर्वाचनमा जनगणना कसरी जोडिन्छ?

संविधान तथा राष्ट्रपति तथा उपराष्ट्रपति निर्वाचनसम्बन्धी कानुनअनुसार मतभार निकाल्नका लागि नेपालको ताजा जनगणनाको नतिजा आवश्यक पर्छ।

यस्तो मतभार निकाल्न पाँच वर्षअघिको राष्ट्रपति तथा उपराष्ट्रपतिको निर्वाचनमा विसं २०६८ सालको जनगणनालाई आधार मानिएको थियो।

यो निर्वाचनमा भने विसं २०७८ सालको जनगणनाको नतिजाका आधारमा त्यस्तो मतभार निकाल्नुपर्ने हुनसक्ने देखिएको निर्वाचन आयोगका सहायक प्रवक्ता सूर्यप्रसाद अर्यालले बताए।

“नयाँ जनगणनाको अन्तिम नतिजा औपचारिक रूपमा आयो भने मतभार परिवर्तन हुनसक्छ। गत राष्ट्रपतिको निर्वाचनमा हामीले विसं २०६८ सालको जनगणनाअनुसार मतभार तय गरेका थियौँ। राष्ट्रपति तथा उपराष्ट्रपति निर्वाचन ऐन- २०७४ मा पनि सोही व्यवस्था अनुसार नै भयो।”

“यसपालि तथ्याङ्क विभाग (राष्ट्रिय तथ्याङ्क कार्यालय) ले सम्माननीय प्रधानमन्त्रीज्यूसमक्ष यदि औपचारिक रूपमा प्रतिवेदन पेस गरेमा हाम्रा लागि लागु हुने पछिल्लो जनगणना विसं २०७८ सालको हुन जान्छ।”

“त्यस्तो नभए पुरानै जनगणनाअनुसार मतभार कायम भएकै छ।”

मतभारको गणना कसरी गरिन्छ?

अर्यालका अनुसार संवैधानिक व्यवस्था अनुसार ऐन, नियमावली र निर्देशिकाहरू बनाएर राष्ट्रपति तथा उपराष्ट्रपति निर्वाचनको मतभार तोकिएको छ।

त्यसरी तोक्नका लागि तथ्याङ्कशास्त्रीय विधि र सूत्र प्रयोग गरिएको उनले बताए।

आयोगले अपनाएको गणना सूत्रअनुसार सुरुमा सङ्घीय संसद्का दुवै सदनहरू प्रतिनिधिसभा र राष्ट्रियसभाका सदस्यको कुल सङ्ख्यालाई जोडेर सङ्घीय संसद् तर्फको कुल सङ्ख्या निकालिन्छ।

अहिले प्रतिनिधिसभामा कुल २७५ सदस्य र राष्ट्रियसभामा कुल ५९ सदस्य गरी सङ्घीय संसद्‌मा जम्मा ३३४ सदस्य छन्।

उक्त सङ्ख्याले पछिल्लो जनगणनाअनुसार नेपालको कुल जनसङ्ख्यालाई भाग गरिन्छ।

त्यसरी आएको भागफललाई फेरि १,००० ले भाग गर्दा आउने भागफल नै सङ्घीय संसद्तर्फका एक सदस्यले मत हाल्दा प्राप्त हुने मतभार हुन जान्छ।

विसं २०६८ सालको जनगणना अनुसार गरिएको त्यस्तो गणनाका आधारमा अहिले सङ्घीय संसद्का सदस्यको मतभार ७९ रहेको छ।

त्यस्तै सातवटा प्रदेशसभामा गरी कुल ५५० जना सदस्य छन्।

विसं २०६८ सालको जनगणनाअनुसार गरिएको गणनाका आधारमा अहिले प्रदेशसभा सदस्यको मतभार ४८ रहेको छ।

गत वर्ष प्रकाशित जनगणनाको प्रारम्भिक नतिजालाई आधार मानी निर्वाचन आयोगले गर्ने गणनाको सूत्र प्रयोग गरेर हिसाब निकाल्दा यसपालि मतभार बढ्न सक्ने देखिन्छ।

यद्यपि यो आधिकारिक वा औपचारिक विवरण भने होइन।

त्यस्तो गणना गर्न बीबीसीले राष्ट्रिय तथ्याङ्क कार्यालयले सार्वजनिक गरेको जनगणनाको कुल जनसङ्ख्यालाई आधार मानेको हो।

नेपालको राष्ट्रिय जनगणना-२०७८ को प्रारम्भिक विवरणअनुसार नेपालको कुल जनसङ्ख्या दुई करोड ९१ लाख ९२ हजार ४८० पुगेको छ।

यद्यपि राष्ट्रिय तथ्याङ्क कार्यालयले औपचारिक रूपमा अन्तिम नतिजा सार्वजनिक गरिसकेको छैन।

प्रारम्भिक विवरणका आधारमा हिसाब गर्दा हाल सङ्घीय संसद्‌ सदस्यको कायम रहेको मतभार ७९ बाट बढेर ८४.८६ अर्थात् ८५ पुग्ने देखिन्छ भने प्रदेशसभा सदस्यको मतभार ४८ बाट बढेर ५३ पुग्ने देखिन्छ।

कहिले घोषणा हुन्छ जनगणनाको अन्तिम नतिजा?

राष्ट्रिय तथ्याङ्क कार्यालयका अधिकारीहरूले आफूहरूले जनगणनाको अन्तिम प्रतिवेदन तयार पारिसकेको बताएका छन्।

उनीहरूका भनाइमा अब चाँडै नै उक्त प्रतिवेदन प्रधानमन्त्रीसमक्ष पेस गरिनेछ।

त्यसपछि त्यो विवरण सार्वजनिक हुनेछ।

राष्ट्रिय तथ्याङ्क कार्यालयका प्रमुख तथ्याङ्क अधिकारी नेबिनलाल श्रेष्ठले भने, “जनगणनाको राष्ट्रिय प्रतिवेदन तयार भइसकेको छ। प्रधानमन्त्रीको समय मिलेपछि हामी त्यसलाई उहाँसमक्ष पेस गर्ने तयारीमा बसेका छौँ।”

अधिकारीहरूका अनुसार चुनावपछि सत्ता गठबन्धन र प्रधानमन्त्री परिवर्तन भएपछि उक्त प्रतिवेदन पेस गर्ने कार्यमा केही ढिलो हुन गएको हो।

“हामीले तयार पारेको राष्ट्रिय प्रतिवेदनमा अधिकांश प्रश्नहरूको उत्तर आउने खालको विवरण समेटिएको हुन्छ। यद्यपि हामीले थप पूरक र अन्य तथ्याङ्कहरू आगामी एक वर्षसम्म पनि निकाल्ने कार्य जारी राख्छौँ,” उनले भने।

राष्ट्रपति बन्न कति मत ल्याउनुपर्छ?

संविधानअनुसार सङ्घीय र प्रदेशसभातर्फका तत्काल कायम रहेका कुल सदस्य सङ्ख्याको बहुमत अर्थात् ५० प्रतिशत मत ल्याउने व्यक्ति राष्ट्रपति निर्वाचित हुनेछ।

यदि पहिलो निर्वाचनमा कसैले ५० प्रतिशत मत नल्याए सबैभन्दा बढी मत प्राप्त गर्ने दुई उम्मेदवारबीच पुनः प्रतिस्पर्धा हुन्छ र बहुमत ल्याउने व्यक्ति राष्ट्रपति बन्छन्।

दोस्रो निर्वाचनमा पनि ५० प्रतिशत कसैले ल्याउन नसकेमा पुनः मतदान हुनेछ र त्यसमा जसले कुल सदर मतको सबैभन्दा बढी मत प्राप्त गर्ने व्यक्ति राष्ट्रपति हुनेछ।

निर्वाचन, मनोनयन वा नियुक्ति हुने राजनीतिक पदमा बहाल रहेका व्यक्ति राष्ट्रपति निर्वाचित भएमा निजको त्यस्तो पद स्वतः रिक्त हुने संवैधानिक व्यवस्था छ।

राष्ट्रपति निर्वाचनका क्रममा उम्मेदवारी दर्ता गर्दा उम्मेदवारको पाँचजना प्रस्तावक र पाँचजना समर्थक हुनुपर्ने व्यवस्था छ।

राष्ट्रपति हुने योग्यता के हो?

संविधानको धारा ६४ मा कस्तो व्यक्ति नेपालको राष्ट्रपति बन्न हुन सक्छ भन्ने योग्यता तोकिएको छ।

उक्त धाराअनुसार सङ्घीय संसद्को सदस्य हुन योग्य भएको व्यक्ति राष्ट्रपति हुन सक्छ।

राष्ट्रपति हुनका लागि ४५ वर्ष उमेर पूरा भएको नेपाली नागरिक हुनुपर्छ।

कुनै कानुनले अयोग्य ठहर नगरेको व्यक्ति मात्र नेपालको राष्ट्रपति हुनसक्छ।

यद्यपि योग्यता पुगे पनि नेपालको संविधानअनुसार दुई पटक राष्ट्रपति भइसकेको व्यक्ति तेस्रो पटक राष्ट्रपतिको उम्मेदवार बन्न पाउँदैन।

उपराष्ट्रपतिका हकमा पनि सोही योग्यता लागु हुने संविधानको धारा ६९ मा व्यवस्था छ।

संविधानको धारा ७० ले राष्ट्रपति र उपराष्ट्रपति फरकफरक लिङ्ग वा समुदायको हुने व्यवस्था गरेको छ।

त्यसको अर्थ महिला राष्ट्रपति भए पुरुष उपराष्ट्रपति वा पुरुष राष्ट्रपति भए महिला उपराष्ट्रपति हुनुपर्छ।

समुदायका हकमा नेपालको जातीय समुदाय अनुसार फरकफरक समूहको हुनुपर्छ।

त्यस्ता समुदायलाई राष्ट्रपति तथा उपराष्ट्रपति निर्वाचनसम्बन्धी कानुनले समुदायका रूपमा दलित, आदिवासी जनजाति, खस आर्य, मधेसी, थारू वा मुस्लिम समुदाय रहेको व्याख्या गरेको।

उक्त प्रावधान लागु भएको प्रत्याभूति गर्नका लागि नेपालमा राष्ट्रपति र उपराष्ट्रपतिको निर्वाचन फरकफरक समय गर्ने परिपाटी रहेको निर्वाचन आयोगका सहायक प्रवक्ता सूर्यप्रसाद अर्याल बताउँछन्।

“सुरुमा राष्ट्रपतिको निर्वाचन गर्ने अनि राष्ट्रपति चयन भइसक्नुभएका व्यक्तिको लिङ्ग र समुदायभन्दा फरक पर्ने उम्मेदवार हुने गरी उपराष्ट्रपतिको निर्वाचन गराउने चलन रहेको छ,” उनले भने।

नेपालको संविधानको धारा २८९ ले राष्ट्रपति र उपराष्ट्रपतिसहित सङ्घीय र प्रदेशतर्फका उच्च पदहरूमा वंशजका आधारमा नेपालको नागरिकता पाएका व्यक्ति मात्र हुन पाउने व्यवस्था गरेको छ।

प्रधानन्यायाधीश, प्रतिनिधिसभाका सभामुख, राष्ट्रियसभाका अध्यक्ष, प्रदेश प्रमुख, मुख्यमन्त्री, प्रदेशसभाका सभामुख र सुरक्षा निकायका प्रमुख पदमा पनि निर्वाचित, मनोनीत वा नियुक्ति हुन वंशजको आधारमा नेपालको नागरिकता प्राप्त गरेको हुनुपर्ने व्यवस्था उक्त धारामा गरिएको छ।"
"संसद्‌मा आफ्नो दलले लिने निर्णय र उठाउने सवालमा नेतृत्व दिने संसदीय दलका नेतालाई उक्त पार्टीले सरकारको नेतृत्व गर्ने अवसर पाएको अवस्थामा प्रधानमन्त्रीको उम्मेदवारका रूपमा पनि हेर्ने गरिएको छ।

दलहरूले चयन गर्ने संसदीय दलको नेता ती पार्टीका प्रमुख भन्दा फरक व्यक्ति पनि हुन सक्छन्। यद्यपि संसद्का अधिकांश दलहरूले आफ्नो पार्टीका प्रमुखलाई नै संसदीय दलको नेतामा चयन गरेका छन्।

प्रतिनिधिसभा निर्वाचनमा पार्टी अध्यक्ष पराजित भएको जनता समाजवादी पार्टीले भने हालसम्म संसदीय दलको नेता चयन गर्न सकेको छैन।

पार्टीमा संसदीय दलको नेता कसलाई बनाउने भन्नेबारे सहमति हुन नसकेका कारण ढिलाइ भएको पार्टी निकट नेताहरू बताउँछन्।

जसपा नेता राम सहाय यादवले नेता चयनमा विवाद नरहेको दाबी गरे।

“सबैको नेता चयन भइसक्यो हाम्रो पनि अब चाँडै हुन्छ। पार्टीमा छलफल गरेर सहमति कि मतदानबाट गर्ने टुङ्गो लाग्छ,” उनले भने।

शेर बहादुर देउवा

प्रतिनिधिसभामा ८९ सिट सहित सबैभन्दा ठूलो दल नेपाली कांग्रेसको संसदीय दलका नेतालाई आगामी सरकारको सम्भावित प्रधानमन्त्रीका रूपमा पनि चर्चा गरिएको छ। यद्यपि गठबन्धनमा सरकारको नेतृत्वबारे सहमति भइसकेको छैन।

प्रतिनिधिसभामा निर्वाचनबाट संसदीय दलको नेता चयन गर्ने कांग्रेस एक मात्र दल हो। बाँकी सबै पार्टीका संसदीय दलका नेताहरू सर्वसम्मत भए।

हाल ७८ वर्षका शेरबहादुर देउवाले पार्टी महामन्त्री गगन थापासँग प्रतिस्पर्धा गरेका थिए। देउवा भन्दा तीन दशक कान्छा थापाले २५ मत पाउँदा उनले ६४ सांसदको समर्थन पाए।

पाँच पटक प्रधानमन्त्री भइसकेका देउवा पार्टीका सभापति पनि हुन्।

प्रतिनिधिसभामा ७८ सिट सहित दोस्रो ठूलो दल नेकपा एमालेले सर्वसम्मत रूपमा पार्टी अध्यक्ष केपी ओलीलाई संसदीय दलको नेता चयन गर्‍यो।

दुई पटक प्रधानमन्त्री भइसकेका ओली दलको नेतामा पनि दोहोरिएका हुन्।

विसं २०७४ को निर्वाचनपछि पनि ओली निर्विरोध दलको नेता चयन भएका थिए। तर त्यस बेला ओली विरुद्ध उम्मेदवारी दिने तयारी गरे पनि आफूलाई प्रतिस्पर्धाको मौका नदिइएको नेता घनश्याम भुसालले गुनासो गरेका थिए।

यो पटक स्वतन्त्र उम्मेदवार बनेका भुसाल निर्वाचनमा पराजित भए। गठबन्धनले सरकार बनाएको अवस्थामा ओली प्रमुख प्रतिपक्षी दलको नेता हुने ठानिएको छ।

पुष्पकमल दाहाल ‘प्रचण्ड’

संसद्को तेस्रो ठूलो शक्ति नेकपा माओवादी केन्द्रले पनि बिहीवार पार्टी अध्यक्ष पुष्पकमल दाहाल प्रचण्डलाई सर्वसम्मत संसदीय दलको नेता चयन गरेको छ। माओवादीमा हालसम्म दाहाललाई कुनै पनि नेताले चुनौती दिएका छैनन्।

माओवादी केन्द्रले प्रतिनिधिसभामा ३२ सिट जितेको छ।

प्रचण्डले गठबन्धनका तर्फबाट आगामी सरकारको नेतृत्वमा दाबी गरेका छन्। दुई पटक प्रधानमन्त्री भइसकेका प्रचण्डलाई गठबन्धनमा निर्णायक नेता ठानिएको छ।

उनको दलका नेताहरूले नेकपा एमालेसँग पनि सम्भावित सहकार्यबारे छलफल गरिरहेको दाबी उक्त दलका नेताहरूले गर्दै आएका छन्।

पहिलो पटक भाग लिएको संसदीय निर्वाचनबाटै २० सिट सहित चौथो ठूलो दल बनेको राष्ट्रिय स्वतन्त्र पार्टी पनि आगामी संसद्‌मा प्रभावशाली शक्ति हुने ठानिएको छ।

यो दलले सरकार बनाउने पक्षसँग मुद्दा मिलेको अवस्थामा सरकारमा जान सकिने जनाएको छ।

“हामी एकदमै छलफलमा छौँ, भोटको प्रतिनिधित्व भए सरकारमा जाने हो नभए सङ्ख्या मात्रै बढाउन जाँदैनौँ,” बिहीवार शपथग्रहणपछि सोधिएको प्रश्नमा संसदीय दलका नेता समेत चुनिएका पार्टी सभापति रवि लामिछानेले भने।

यो दलले परम्परागत दल भन्दा भिन्न तरिकाले प्रारम्भिक निर्वाचनबाट संसदीय दलको नेता चयन गरिएको दाबी गरेको छ।

“हाम्रो दलले निर्वाचनअघि नै संसदीय दलको नेताका लागि आह्वान गरेको थियो। दलको नेता बन्न पाँच जनाले आवेदन दिए पनि बाँकी चार जना प्रतिनिधिसभा निर्वाचनमा पराजित भएपछि रवि लामिछाने निर्विरोध दलको नेता बन्नुभयो,” राष्ट्रिय स्वतन्त्र पार्टीका प्रवक्ता मुकुल ढकालले भने।

राजेन्द्र लिङ्देन

प्रतिनिधिसभामा पाँचौँ ठूलो दलका रूपमा उदाएको राष्ट्रिय प्रजातन्त्र पार्टी नेपालको राजनीतिमा नयाँ दल चाहिँ होइन।

पञ्चायतकालबाटै सक्रिय यो दलमा गत वर्ष भएको पार्टी महाधिवेशनबाट राजेन्द्र लिङ्देन नेतृत्वमा पुगेपछि थप सक्रिय देखिएको छ। प्रतिनिधिसभामा १४ सिट जितेको राप्रपाले पनि लिङ्देनलाई सर्वसम्मत संसदीय दलको नेता चयन गरेको छ।

झापा ३ मा कांग्रेसका प्रभावशाली नेता कृष्णप्रसाद सिटौलालाई पराजित गरेका लिङ्देन दोस्रो पटक संसद् पुगेका हुन्।

यो दलका नेताहरूले सरकारमा जाने विषयलाई “प्राथमिकता नदिने” बताउँदै आएका छन्।

सीके राउत

पृथकतावादी अभियानबाट मूलधारको राजनीतिमा समावेश भएका सीके राउत नेतृत्वको जनमत पार्टीले पनि पार्टी अध्यक्ष राउतलाई नै संसदीय दलको नेता चयन गरेको छ।

भाग लिएको पहिलो निर्वाचनबाटै प्रतिनिधिसभामा ६ सिट जितेको यो पार्टी आगामी सरकारमा सहभागी हुने ठानिएको छ। राउतले सरकारमा सहभागिताबारे गठबन्धनका नेताहरूसँग निरन्तर छलफल गरिरहेका छन्।

अधिकांश दलमा जस्तै जनमत पार्टीमा पनि राउत सर्वसम्मत संसदीय दलको नेता चुनिएका हुन्।

अन्य दलमा को

प्रतिनिधिसभाका अधिकांश दलहरूले पनि संसदीय दलको नेता चयन गरिसकेका छन्।

नेकपा एकीकृत समाजवादीले पार्टी अध्यक्ष माधव नेपाललाई दलको नेता चयन गरेको छ।

एमाले विभाजनबाट बनेको यो दलका नेता नेपाल पूर्व प्रधानमन्त्री समेत हुन्।

त्यस्तै लोकतान्त्रिक समाजवादी पार्टीले अध्यक्ष महन्थ ठाकुरलाई र नागरिक उन्मुक्ति पार्टीले अध्यक्ष रन्जिता श्रेष्ठलाई संसदीय दलको नेता चयन गरेका छन्।"
"पहिलो पटक संसदीय निर्वाचनमा सहभागी हुँदै सङ्घमा राष्ट्रिय दलको रूपमा ६ सिट सुरक्षित गरेको जनमत पार्टीको उदयलाई लिएर मधेसमै आधार भएका दलमध्ये कुनैले उसँग ‘सहकार्य गर्न सकिने’ त कतिपयले उक्त दलका कामलाई ‘थप केही समय हेरेर धारणा बनाउनुपर्ने’ बताएका छन्।

सङ्घमा सीके राउत नेतृत्वको जनमत पार्टीको हैसियत पुरानै दल लोकतान्त्रिक समाजवादी पार्टी, नेपाल भन्दा ठूलो बनेको छ।

महन्थ ठाकुर नेतृत्वको दल लोसपाले प्रत्यक्षतर्फ ४ सिट मात्र जित्न सफल भयो भने समानुपातिकमा तीन प्रतिशत मत कटाउन नसक्दा उसले थप सिट पाउन र राष्ट्रिय दल बन्न सकेन।

उपेन्द्र यादव नेतृत्वको जनता समाजवादी पार्टी, नेपालले समेत समानुपातिकतर्फ जनमत पार्टी बराबर पाँच सिट हासिल गर्‍यो।

तर प्रत्यक्षमा सात सिट जितेको जनता समाजवादी पार्टीले समानुपातिकमा पाँच सहित १२ सिट पाएर छैटौँ ठूलो दल बनेको छ।

केन्द्रीय र प्रादेशिक राजनीतिमा सीके राउतको उदयबारे चासो बढिरहँदा एकजना राजनीतिक विश्लेषक चन्द्रकिशोरले उनीबारे अझै धेरै कुरा जान्न बाँकी रहेको ठान्छन्।

""वहाँ वास्तवमा हो के? चाहेको के हो? र जाने कहाँ हो? भन्ने अझै प्रस्ट छैन,"" चन्द्रकिशोर भन्छन्।

""सरकारमा पुग्नुभयो भने वहाँ वास्तवमा के हो भन्ने चिन्न सकिएला।""

‘सहकार्य हुनसक्छ’

मधेस प्रदेशमा समेत जनमत पार्टीले समानुपातिकतर्फ जसपा, नेपाल बराबरकै ७ सिट जितेको छ, लोसपाले भने २ सिट जितेको छ।

प्रत्यक्षतर्फ जसपाले ९, लोसपाले ७ सिट जितिरहँदा उसले ६ स्थानमा प्रत्यक्षतर्फ जितेको छ।

जसपाका एकजना नेता मनिषकुमार सुमनले चुनावबाहेकका अवस्थामा राज्यसँग मोलमलाई वा माग राखिरहँदा जनमत पार्टीसँग ‘मित्र दलका रूपमा सहकार्य गर्न सकिने’ ठान्छन्।

""सुरुमा वहाँले बोकेका एजेन्डाका कारण हामी सीके राउतजीलाई पृथक रूपमा हेर्थ्यौँ। तर स्थानीय तहको निर्वाचनदेखि वहाँहरूले आफ्नो अस्तित्वलाई स्थापित गर्नुभयो। अब हामीले वहाँलाई मधेसको एउटा साथी र शक्तिका रूपमा हेर्छौँ,"" जसपा, नेपालका नेता सुमन भन्छन्।

लोसपा, नेपालका नेता केशव झाले समेत जसपा, नेपालका सुमनलेझैँ आफूहरूका मुद्दा अन्तिममा गएर संविधान संशोधनसँग जोडिने बताउँछन्।

""त्यो भनेको अङ्कगणितको विषय हो। संविधान संशोधन दुई तिहाइले मात्र सम्भव छ जुन हामी मधेसका सबै दल मिल्दा समेत संशोधन गर्न सक्ने मत ल्याउन सक्दैनौँ,"" झा भन्छन्।

""ठूला दलहरूसँग समेत सहकार्य आवश्यक नै छ। र गत पाँच वर्षमा हुन नसकेका कामलाई राम्रो लयमा गराउनका लागि जनमत पार्टी कति लड्न सक्छ भन्ने कुरा यतिखेर अहम् छ।""

सशङ्कित पनि?

मतका हिसाबले पुराना दलप्रतिको निराशाको अभिव्यक्तिका रूपमा ‘यस चुनावमा नयाँ दलप्रति देखिएको लहरको भोट’ जनमत पार्टीले पाएको ठान्ने मनिषकुमार सुमन भोट ब्याङ्कमा पछिसम्म असर पार्ने ठान्दैनन्।

""सङ्गठनका हिसाबले हामी अझै पहिलो मधेसवादी शक्ति मात्र होइनौँ कि हाम्रो सङ्गठन देशव्यापी समेत छ। हामीले जनपक्षीय काम गरिरहँदा हाम्रो मत सुरक्षित नै रहन्छ। वहाँहरूको मत लहर मात्र हो,"" नेता सुमन भन्छन्।

""वहाँहरूले त्यो लहरको मतलाई आफ्नो बनाउन अलिकति मिहिनेत चाहिन्छ।""

तर राउतको दलले पाएको सफलता आफूहरूका लागि महत्त्वपूर्ण सन्देश रहेको रूपमा समेत पुराना दलले हेर्न थालेका छन्।

लोसपा नेता केशव झाले नयाँ दलहरू यसरी अघि बढ्नुलाई ‘जनताले परिवर्तन खोजेको सङ्केत’का रूपमा आफूहरूले हेरेको बताउँछन्।

""त्यसले यहाँको शक्ति सन्तुलनमा असर पार्ने नै भयो। तर यही अवस्था स्थायी रूपमा रहन्छ भन्ने चाहिँ छैन,"" लोसपा नेता झा भन्छन्।

""किनकी मुद्दामा वहाँको प्रस्टता अझै देखिएको छैन। एक दशकमा राउतजीमा देखिएको धेरै वैचारिक विचलनले गर्दा पनि भविष्यमा के होला भन्नेमा धेरै संशय छ। हामीले उठाउँदै आएका मुद्दामा वहाँको धेरै प्रस्टता छैन।""

केशव झाले यस पटकजस्तो आफ्ना कारण भन्दा पनि अरूका कारण आएको लोकप्रिय मत सधैँ नआउने हुँदा भोलिका दिनमा मुख्य मुद्दामा ‘जनताले वैचारिक प्रस्टता खोज्ने र त्यसले नै भविष्य निर्धारण गर्ने’ ठान्छन्।

सदन र सरकारमा परीक्षा

संसदीय राजनीतिमा नयाँ रहेका राउतले संसद्मा खेल्ने भूमिका र सरकारमा गए सेवा प्रवाहमा देखाउने कामले उनको ‘फैलावट निर्धारण गर्ने’ राजनीतिक विश्लेषक चन्द्रकिशोर ठान्छन्।

""त्यसरी बढ्दा वहाँले लिने भनेको जसपा र लोसपाको ठाउँ हो। अहिले प्राप्त गरेको हैसियतलाई वहाँले कति दिगो बनाइराख्न सक्नुहुन्छ वा संसदीय राजनीतिमा कसरी बचेर खेल्न सक्नुहुन्छ भन्नेले वहाँको भविष्य निर्धारण गर्छ,"" चन्द्रकिशोरको भनाइ छ।

यसबीचमा राउत खासगरी सङ्गठन विस्तारका क्रममा प्रभावकारी देखिने गरी सप्तरी, सिराहा र धनुषामा केन्द्रीत भएका देखिन्थे।

सप्तरी-२ मै उनले जसपा, नेपालका अध्यक्ष उपेन्द्र यादवलाई भारी मत अन्तरले चुनाव जितेका हुन्।

""मधेसका दलहरूले दिन नसकेको सेवा प्रवाह र नतिजाको विषयमा समेत राउतले लाभ लिनुभयो भने वहाँले जातीय रूपमा पिछडिएका समुदाय र बहुसङ्ख्यक यादव-मुस्लिममा अरू दल केन्द्रीत हुँदा वहाँ त्यसबाहेकका जातजातिमा केन्द्रीत हुनुभयो, "" चन्द्रकिशोरको दृष्टिकोण छ।"
"संसद् सचिवालयका महासचिव भरतराज गौतमले सर्वोच्च अदालतका प्रधान न्यायाधीश चोलेन्द्र शम्शेर जबरामाथिको निलम्बन फुकुवा गर्न सर्वोच्च अदालतलाई पत्र पठाएका छन्।

प्रतिनिधिसभाको नयाँ निर्वाचन भइसकेका कारण अघिल्लो संसद्‌मा दर्ता भएको उनीमाथिको महाअभियोग निस्प्रभावी भएको बेहोराको महासचिव गौतमले सर्वोच्च अदालतसहित छ वटा निकायलाई लेखेको पत्रमा उल्लेख छ।

नेपाली कांग्रेस, नेकपा माओवादी केन्द्र र एकीकृत समाजवादीका सांसदहरूले महाअभियोग प्रस्ताव दर्ता गरेपछि गतवर्ष फागुन १ गतेबाट जबरा निलम्बनमा थिए।

गत असोजमा प्रतिनिधिसभाको कार्यकाल सकिएपछि उनले सर्वोच्च फर्कन प्रयास गरेको विवरणहरू आएका थिए। तर संसद्ले उनीमाथिको निलम्बन फुकुवा गरेको थिएन।

संसद् सचिवालयका प्रवक्ता रोजनाथ पाण्डेलेले जबराले मङ्गलवार “प्रधानन्यायाधीशको नियमित कार्यसम्पादन गर्नको लागि” बाटो खोलिदिन संसद् सचिवालयमा निवेदन दिएको जानकारी दिए।

संसद्‌को पत्रमा के छ?

उक्त पत्रपछि संसद्का महासचिव गौतमले जबरालाई कामकाजमा रोक्ने यसअघिको पत्र निस्प्रभावी भएको पत्र लेखेका हुन्।

“महाअभियोगको प्रस्ताव प्रतिनिधिसभामा प्रारम्भिक छलफल र महाअभियोग सिफारिस समितिबाट प्रतिवेदन बुझाइएको तर तत् पश्चात् यो प्रक्रिया अघि नबढेको,” महासचिवले लेखेको पत्रमा उल्लेख छ।

गौतमले मङ्सिरमा नयाँ प्रतिनिधिसभाको निर्वाचन सम्पन्न भइसकेकोले यसअघि जबरालाई कामकाजमा रोक लगाउन आफूले पठाएको पत्र पनि निस्प्रभावी भएको उल्लेख गरेका छन्।

“तत्कालीन समयमा महासचिवबाट सम्माननीय प्रधान न्यायाधीश … जबराले कार्यसम्पादन गर्न नपाउने भन्ने पत्रसमेत निस्प्रभावी भएको ब्यहोरा जानकारीको लागि अनुरोध गर्दछु,” पत्र उद्धृत गर्दै पाण्डेले भने।

संसद्ले सर्वोच्च सहित न्याय परिषद् राष्ट्रपति कार्यालय र प्रधानमन्त्री कार्यालय लगायतका निकायलाई पनि पत्रको विवरण पठाएको छ।

मङ्सिर ४ गते सम्पन्न निर्वाचनबाट आउने प्रतिनिधिसभाको पहिलो बैठक बस्नुअघि नै हाल निलम्बनमा रहेका प्रधानन्यायाधीश चोलेन्द्र शम्शेर जबराले अवकाश पाउने देखिएपछि यो घटनाक्रम विकास भएको हो।

टकराबको चिन्ता

संविधानका जानकार समेत रहेका नेपाली कांग्रेसका नेता राधेश्याम अधिकारीले महाअभियोग निष्क्रिय भएको ठहर गर्ने अधिकार संसद् सचिवालयका महासचिवलाई नभएको बताए।

“यो महासचिवको अधिकार क्षेत्रको विषय होइन। यसबारे निर्णय सदनले मात्रै लिन सक्थ्यो,” अधिकारीले भने।

“अघिल्लो प्रतिनिधिसभाको कार्यकाल नसकिएको र नयाँ निर्वाचनको परिणाम पनि औपचारिक रूपमा आई नसकेको अवस्थामा भएको यो घटनाक्रमले टकराब निम्त्याउने देखिन्छ।”

अघिल्लो संसद्को कार्यकाल अर्को निर्वाचित संसद् नआएसम्म हुने अधिकारीले बताए।

उनीमाथि संसद्‌मा दर्ता भएर टुङ्गो लागि नसकेको महाभियोग अब के हुन्छ भन्नेबारे अन्योल देखिएको छ।

तर एकजना संविधानविद्ले प्रधान न्यायाधीशको हैसियतले उनले पाउनुपर्ने सेवा सुविधाको टुङ्गो लगाउनकै लागि पनि नयाँ संसद्ले महाभियोगबारे छिनोफानो गर्नुपर्ने बीबीसीसँग बताएका छन्।

सर्वोच्च अदालतको वेबसाइटमा राखिएको विवरण अनुसार हाल निलम्बनमा रहेका प्रधान न्यायाधीश जबरा २०१४ साल मङ्सिर २८ गते जन्मिएका हुन्। जसअनुसार उनी अबको एक सातापछि ६५ वर्षे उमेर हदका कारण सेवाबाट अनिवार्य अवकाश हुँदै छन्।

तर उनलाई महाभियोग लगाउनुपर्ने सुझाव सहित संसदीय समितिले दिएको प्रतिवेदनमाथि छलफल र निर्णय नहुँदै गत असोजमा प्रतिनिधिसभाको कार्यकाल सकियो।

नयाँ निर्वाचन भएर आएको प्रतिनिधिसभाको बैठक सुरु हुन एक साताभन्दा बढी समय लाग्ने निर्वाचन आयोग र संसद् सचिवालयका अधिकारीहरूले बताएका छन्।

“आयोगले २७-२८ गतेसम्म मात्रै राष्ट्रपतिलाई निर्वाचन प्रतिवेदन बुझाउने तयारी गरिरहेको छ,” निर्वाचन आयोगका सहायक प्रवक्ता सूर्यराज अर्यालले भने।

संसद् सचिवालयका पाण्डेले मङ्गलवार आगामी संसद्ले महाभियोग अघि बढाउने वा नबढाउने विषयमा सचिवालयले केही भन्न नसक्ने बताएका थिए।

जबराविरुद्ध नेपाल बार एसोसिएसनले निरन्तर आन्दोलन गरेपछि गत फागुन १ गते ९८ जना सांसदले महाभियोगको प्रस्ताव दर्ता गराएका थिए।

संसद्ले गठन गरेको महाअभियोग सिफारिस समितिले उनलाई महाभियोग लगाउन सिफारिस सहित गत असोजमा सभामुखलाई प्रतिवेदन बुझाएको थियो।

उक्त समितिका संयोजक रहेका पूर्व सांसद रामबहादुर विष्टले आगामी संसद्ले महाअभियोग प्रस्ताव अघि बढाएर त्यसमा निर्णय गर्ने बाटो खुला नै रहेको बताए।

“आउँदो सदनले हाम्रो समितिले गरेको सिफारिस लिन पनि सक्छ। पद नै खालि भएपछि के गर्ने अघि बढाउने कि नबढाउने भन्नेबारे कानुन र संविधानमा प्रस्ट लेखिएको छैन। संसद्‌मा यसबारे छलफल होला नै,” विष्टले भने।

‘संसद्ले निर्क्योल गर्नुपर्छ’

संवैधानिक कानुनका ज्ञाता चन्द्रकान्त ज्ञवाली जबरामाथि लागेका आरोप र महाभियोगबारे संसद्ले निर्क्योल गर्नुपर्ने बताउँछन्।

“उहाँ अवकाशमा गए पनि लागेका आरोपबारे सफाइ पाउने वा दोषी ठहर हुने निर्क्योल त हुनुपर्‍यो नि। पदमा नरहे पनि उहाँले पाउने पेन्सन लगायतका सुविधाकै लागि पनि यसमा एउटा निर्णय हुन जरुरी हुन्छ,” ज्ञवालीले भने।

नयाँ संसद्ले अघिल्लो कार्यकालमा दर्ता भएको महाअभियोग प्रस्ताव अघि बढाउन मिल्ने वा नमिल्ने भन्नेबारे संविधान र कानुनका जानकारहरूको मत बाझिएको छ। कतिपयले विधेयकहरू जस्तै महाभियोग प्रस्ताव पनि संसद्को कार्यकाल सकिएपछि निष्क्रिय हुने दाबी गरेका छन्।

तर ज्ञवाली भने आगामी संसद्ले अघिल्लो कार्यकालमा भएकै सिफारिसका आधारमा महाभियोग अघि बढाउन सक्ने तर्क गर्छन्।

“विदेशको अभ्यास हेर्ने हो भने पनि यस्तो विषय कार्यकाल सकिएपछि पनि अधि बढेर एउटा टुङ्गोमा पुगेका छन्,” उनले थपे।

महाभियोग प्रस्ताव पारित गर्न संसद्को दुई तिहाइ मत आवश्यक पर्छ। तर जबरालाई महाभियोग लगाउने पक्षको दुई तिहाइ नआउने देखिएका कारण आगामी संसद्ले यसबारे के गर्छ भन्ने निश्चित छैन।

पक्षमा दुई तिहाइ मत नपुगे महाभियोग स्वतः असफल हुने व्यवस्था छ।

महाअभियोगका सबै प्रस्तावक निर्वाचनमा पराजित

जबरामाथि महाभियोग प्रस्तावका तीनै जना प्रस्तावक यो प्रतिनिधिसभा निर्वाचनमा पराजित भएका छन्।

महाभियोगमा माओवादी केन्द्रका देव गुरुङ, कांग्रेसकी पुष्पा भुसाल र एकीकृत समाजवादीका जीवनराम श्रेष्ठ प्रस्तावक थिए।

गुरुङ लमजुङमा एमालेका पृथ्वीसुब्बा गुरुङसँग पराजित भए भने भुसाल अर्घाखाँचीमा एमालेका टोपबहादुर रायमाझीसँग पराजित भइन्। श्रेष्ठले उम्मेदवारी दिएको काठमाण्डू ८ मा स्वतन्त्र पार्टीका बिराजभक्त श्रेष्ठ निर्वाचित भए।

अघिल्लो प्रतिनिधिसभाले जबरामाथि दर्ता भएको महाभियोगमा छानबिनका लागि गठन गरेको समितिका ११ जना सांसद सदस्यहरूमध्ये दुई जना मात्रै आगामी संसद्‌मा हुनेछन्।

सिफारिस समितिका सभापति विष्ट उम्मेदवारी नै नदिएका कारण आगामी संसद्‌मा हुनेछैनन्। सिफारिस समितिका सदस्यहरू एकवाद मियाँ, कृष्णभक्त पोखरेल, प्रमोद साह र लालबाबु पण्डित यो निर्वाचनमा पराजित भए।

त्यस्तै मीनबहादुर विश्वकर्मा, शिवमाया तुम्बाहाङ्फे, कल्याणीकुमारी खड्का र यशोदा गुरुङ सुवेदी पनि उम्मेदवार नै भएनन्।"
"बहुमत हासिल गर्ने अपेक्षासहित चुनावी तालमेल गरेका पाँच राजनीतिक दललाई त्यो लक्ष्य हासिल गर्न केही सिट अपुग हुने देखिएको छ।

चुनावी परिणामले अन्तिम आकार लिन लाग्दा बहुमत नपुग्ने देखिएपछि सत्ताधारी गठबन्धनका नेताहरूले अरू केही दललाई पनि आफ्नो कित्तामा थप गर्ने पहल तीव्र बनाएका छन्।

गठबन्धनका नेताहरूले छलफल चलाइरहेका दलहरूको सहयोग भए चुनावमा बहुमत पुर्‍याउन नसकेको यही गठबन्धनको नेतृत्वमा फेरि पनि नयाँ सरकार बन्न सक्छ।

सोमवार बसेको गठबन्धनको बैठकले ‘वर्तमान गठबन्धनको आवश्यकता र सान्दर्भिकतालाई पुनः पुष्टि गरेको’ जनाउँदै त्यसलाई ‘निरन्तरता दिनु जरुरी रहेको’ एक विज्ञप्तिमार्फत जनाएको थियो।

जसमा थप भनिएको छ, “निर्वाचनको नतिजाले राजनीतिक स्थायित्व र आर्थिक समृद्धिको बाटोमा आपसी सहमति र सहकार्यका साथ मिलेर अघि बढ्नुपर्ने स्पष्ट सन्देश दिएको छ।”

तर प्रत्यक्ष निर्वाचन प्रणालीतर्फको सोमवार अन्तिम परिणाम आइसक्दा सत्ता गठबन्धनले १६५ कुल सिटमध्ये ९० सिट ल्याएको छ।

समानुपातिकतर्फको ११० सिटमा गठबन्धनले ४६ सिट मात्र पाउने आकलन गरिएको छ। यद्यपि समानुपातिकतर्फको अन्तिम मत परिणाम आइसकेको छैन।

१५२ सांसदले बनाएको गठबन्धनले १३८ सिट पुर्‍याउला?

गतवर्ष नेपाली कांग्रेसका सभापति शेरबहादुर देउवा प्रधानमन्त्री नियुक्त भएपछि उनले संसद्‌मा १६५ सांसदबाट विश्वासको मत पाएका थिए।

उनलाई समर्थन गरेका कतिपय दलहरूले चुनावअघि समर्थन फिर्ता लिए भने उपेन्द्र यादव नेतृत्वको जनता समाजवादी पार्टीले चुनावअघि गठबन्धन त्यागेर विपक्षी एमालेसँग चुनावी तालमेल गर्‍यो।

नेपाली कांग्रेस, नेकपा (माओवादी केन्द्र), नेकपा (एकीकृत समाजवादी), लोकतान्त्रिक समाजवादी पार्टी, नेपाल समाजवादी पार्टी र राष्ट्रिय जनमोर्चा सहित छ वटा दलहरूबीच यो निर्वाचनमा गठबन्धन भएको थियो।

ग﻿ठबन्धनसँग चुनावी तालमेल गरे तापनि महन्थ ठाकुर नेतृत्वको लोकतान्त्रिक समाजवादी पार्टीले देशव्यापी रूपमा सिट बाँडफाँडमा भाग लिएको थिएन।

यी छ वटा दलहरूसँग अघिल्लो प्रतिनिधिसभामा १५२ जना सांसदहरू थिए।

तर यो गठबन्धनले प्रत्यक्ष र समानुपातिक दुवैतर्फ गरी आगामी प्रतिनिधिसभामा १३६ सिट मात्र ल्याउने आकलन विश्लेषकहरूले गरेका छन्। समानुपातिकतर्फको मतगणना पनि अन्तिम हुन लागेकाले गठबन्धनले बहुमतका लागि आवश्यक १३८ सिट पुर्‍याउने सम्भावना नरहेको उनीहरू बताउँछन्।

“यो गठबन्धनलाई दुई देखि तीन सिटले बहुमत नपुग्ने देखिन्छ,” राजनीतिशास्त्री कृष्ण खनालले भने।

“तर पनि मूलभूत रूपमा अबको सरकार यही गठबन्धनले बनाउने म्यान्डेट पाएको देखिन्छ। किनभने प्रतिपक्षी दलहरूले बनाएको गठबन्धनले यो भन्दा कम सिट पाएको छ।”

नेपाली कांग्रेसका नेता रमेश लेखक बहुमत नआए पनि प्रतिपक्षमा रहेको एमालेसँग तालमेल गरेका दलहरूको भन्दा धेरै सिट गठबन्धनले पाएको बताउँछन्।

“बहुमत नपुगे पनि अर्को पक्ष भन्दा त हाम्रो बढी सिट भयो नि,” कांग्रेस नेता लेखकले भने।

‘मतदाताले गठबन्धन अनुमोदन गरेनन्’

सङ्ख्याका आधारमा फेरि पनि सरकार बनाउन अहिलेको सत्ताधारी शक्ति नै सहज अवस्थामा देखिए पनि गठबन्धनलाई मतदाताले अनुमोदन नगरेको दाबी नेकपा एमालेका उपमहासचिव प्रदीप ज्ञवालीको छ।

“संसद् भनेको सङ्ख्याको खेल पनि हो। तर राजनीतिक रूपमा यो गठबन्धन जनअनुमोदित भएन,” उनले भने।

“यसअघि २०७४को निर्वाचनमा गठबन्धन गर्दा हामीले १७४ सिट जितेका थियौँ तर यो गठबन्धनले त भएको सिट पनि गुमाएको छ। त्यसकारण यो गठबन्धन असफल भएको हो।”

अघिल्लो संसदीय निर्वाचनमा नेकपा एमाले र नेकपा (माओवादी केन्द्र)ले गठबन्धन गरेका थिए। उक्त गठबन्धनले दुई तिहाइ बहुमत नजिक सिट जितेको थियो।

चुनावपछि एमाले र माओवादी एकतापछि बनेको नेकपाको संसद्‌मा १७४ सिट थियो।

यो निर्वाचनमा एमालेले पनि अघिल्लो संसद्‌मा रहेका जनता समाजवादी पार्टी र राष्ट्रिय प्रजातन्त्र पार्टी सहित संसद्‌बाहिर रहेका केही दलहरूसँग तालमेल गरेको थियो।

तर एमाले नेतृत्वको तालमेलमा सहभागी भएका दलहरूले पनि १०३ सिट मात्र पुर्‍याउने आकलन गरिएको छ।

किन दुवै पक्षको बहुमत पुगेन

तस्बिर स्रोत, RSS

कांग्रेस र एमाले दुवै पक्षसँग चुनावी तालमेल नगरेका तीनवटा शक्ति यो निर्वाचनबाट उदाएका छन्।

संसदीय निर्वाचनमा पहिलो पटक भाग लिएका रवि लामिछाने नेतृत्वको राष्ट्रिय स्वतन्त्र पार्टी र सीके राउत नेतृत्वको जनमत पार्टी राष्ट्रिय दल बन्ने पक्का भएको छ।

समानुपातिक तर्फको मतगणना अन्तिम हुन लाग्दा यी दुवै दलले आगामी संसद्‌मा प्रत्यक्ष र समानुपातिकतर्फ गरी करिब २७ सिट पाउने आकलन गरिएको छ। रन्जिता श्रेष्ठ नेतृत्वको नागरिक उन्मुक्ति पार्टीले पनि प्रत्यक्षमा तीन सिट जितेको छ।

कुनै पनि पक्षसँग तालमेल नगरी चुनावमा भाग लिएका दलहरूले करिब ३० सिट पाउने र स्वतन्त्र उम्मेदवारहरू थप पाँच स्थानबाट निर्वाचित भएपछि सत्ता र प्रतिपक्षी दुवै कित्तामा बहुमत नपुग्ने अवस्था सिर्जना भएको हो।

यसले निम्त्याउने जोखिम

राजनीतिशास्त्री कृष्ण खनाल यस्तो जनादेशले देशमा “अस्थिरता निम्तिन सक्ने” बताउँछन्।

“यस्तो अवस्थामा अस्थिरताको जोखिम हुन्छ। हाम्रोमा गठबन्धनकै भर नभएको अनुभव छ त्यसमाथि धेरै दल मिलेर सरकार बनाउँदा अल्पमतमा पर्ने सम्भावना रहिरहन्छ,” उनले भने।

“अघिल्लो संसद्बाट सिकेको पाठले पनि पाँच वर्ष नहुँदै संसद् विघटन चाहिँ नहोला तर स्थिरता चाहिँ चुनौती हो।”"
"समुद्री तापक्रममा हुने परिवर्तनप्रति एन्टार्क्टिक ग्ल्यासिअर अर्थात् हिमनदीहरू सोचेभन्दा बढी संवेदनशील हुनसक्ने नयाँ अध्ययनले देखाएको छ।

ब्रिटिश एन्टार्क्टिक सर्भे र यूएस एन्टार्क्टिक कार्यक्रमले हिमनदी पग्लिने कुराको अध्ययन गर्न विशाल थ्वेइट्स ग्ल्यासिअरमुनि सेन्सर र पानीमुनि रोबट राखेका छन्।

ब्रिटेनको जत्रै आकार भएको थ्वेइट्स विश्वको सबैभन्दा छिटो परिवर्तन भइरहेका हिमनदीमध्ये एक हो।

जलवायु परिवर्तनका लागि यसको संवेदनशीलता वैज्ञानिकहरूका लागि ठूलो चिन्ताको विषय हो।

यदि उक्त हिमनदी पूर्ण रूपमा पग्लियो भने त्यसले विश्वव्यापी रूपमा समुद्रको स्तरलाई आधा मिटरले बढाउनेछ।

नयाँ अध्ययनका अनुसार सुस्त गतिमा पग्लिँदा पनि उक्त हिमनदी अन्ततोगत्वा विलुप्त हुने दिशातर्फ जान सक्छ।

‘सबैभन्दा ठूलो अध्ययन’

थ्वेइट्स ग्ल्यासिअरमा गरिएको संयुक्त सर्वेक्षण उक्त महादेशमा गरिएको सबैभन्दा ठूलो अध्ययनको एउटा अङ्ग हो।

सन् १९९० को दशकको उत्तरार्धदेखि उक्त हिमनदी आफ्नो ""प्रारम्भिक रेखा"" बाट १४ किलोमिटर खुम्चिएको देखिएको छ।

प्रारम्भिक रेखा त्यस्तो स्थान हो जहाँ जमिनबाट र समुद्रको पीँधमा बग्ने बरफ तैरिन्छ। त्यसले एउटा ठूलो समथर भाग बनाउँछ।

नयाँ अध्ययनका क्रममा ब्रिटिश एन्टार्क्टिक सर्भे (बीएएस) का वैज्ञानिकहरूले सेन्सरहरूलाई बरफमा पारिएका गहिरा प्वालमार्फत् तल रहेको पानीमा पुर्‍याएका थिए।

बरफको तहमा तातो पानी राख्दा उच्च तापक्रमअन्तर्गत अपेक्षाभन्दा कम पग्लिने क्रम देखियो।

तर उनीहरूले कम्प्युटर मोडलिङको सहयोगमा उक्त हिमनदी खुम्चिनुमा बरफ पग्लिने मात्रा सबैभन्दा महत्त्वपूर्ण कारक नभएको पत्ता लगाए। यसलाई उनीहरूले चिन्ताको विषय मानेका छन्।

""पग्लिने दर कम हुनु राम्रो कुरा हो तर कुन कुराले पग्लिने दर कसरी परिवर्तन हुन्छ भन्ने कुरा महत्त्वपूर्ण छ,"" बीएएसका समुद्रसम्बन्धी वैज्ञानिक डा. पिट डेभिसले भने।

""बरफको ढिक्कालाई सन्तुलनबाट बाहिर धकेल्न पग्लिने दर बढाउनुपर्छ। त्यसैले पग्लिने दर थोरै मात्र बढ्यो भने पनि त्यो द्रुत गतिमा सर्न सक्छ।""

अपेक्षितभन्दा कम पग्लिएको अवस्था हिमनदीको मुनिका भागहरूमा देखिएको हो। ती भागहरू समतल र अपेक्षाकृत समान थिए।

तर उक्त संयुक्त सर्वेक्षणको एक अङ्गको रूपमा रहेको यूएस एन्टार्क्टिक कार्यक्रमका लागि भूमिगत 'आइसफिन' रोबटले पठाएका तस्बिरहरूमा अवस्था निकै जटिल भएको देखिएको छ।

""हामी के देख्न सक्छौँ भने त्यहाँ हामीले अपेक्षा गरेको समतल बरफमा विभिन्न खालका सिँढीजस्ता चिराहरू देखिए। हामीले वास्तवमा त्यस्तो होला भन्ठानेका थिएनौँ, कोर्नेल विश्वविद्यालयकी अनुसन्धानकर्ता ब्रिटनी श्मिड्टले भनिन्।

पानीमुनि पठाइएको उक्त रोबटलाई उनले एउटा भिडिओ मोनिटर प्रयोग गरेर नियन्त्रण र मार्गनिर्देशन गरेकी थिइन्।

यसरी पठाइयो रोबट

थ्वेइट्समुनि ‘टोर्पीडो’ आकारको रोबट पठाउन बीएएसले तातो पानीले बरफमा प्वाल पार्ने विधिबाट ६०० मिटर तलसम्म प्वाल बनाएको थियो।

त्यसपछि आइसफिनलाई तल पठाइयो र अन्वेषण सुरु गरियो।

डा. श्मिड्टले नेतृत्व गरेको टोलीले रोबटलाई हिमनदीको प्रारम्भिक रेखासम्म लानेगरी पाँच पटक 'गोता' लगायो।

आइसफिनमा रहेका सेन्सरहरूले ती विशिष्ट स्थानमा फराकिलो महासागरबाट आउने तातो पानीको प्रवाहले थ्वेइट्सको तल्लो भाग भत्किँदै गएको सङ्केत गरेका छन्।

""सामान्यतया तातो पानी कमजोर ठाउँहरूमा पुग्दैछ र ती ठाउँलाई अझ कमजोर बनाउँदैछ,"" उनले भनिन्।

""यसले हामीलाई अब त्यो बरफका ढिस्काहरू कसरी र कहिलेसम्म भत्किन सक्छन् भन्ने पूर्वानुमान गर्न सहज बनाउँछ।”"
"अमेरिकी वैज्ञानिकहरूले असीमित ऊर्जा प्रदान गर्न सक्ने प्रभावकारी प्रक्रिया पत्ता लगाउन गरेको प्रयत्नमा विशेष सफलता हासिल गरेका छन्।

त्यस्तो सफलता न्युक्लिअर फ्युजन अर्थात् पारमाणविक विलयन प्रक्रियाको क्षेत्रमा प्राप्त भएको हो।

पारमाणविक विलयन जीवाश्म इन्धनमा निर्भर छैन र त्यसबाट हानिकारक हरित गृह ग्यास पनि उत्पन्न हुँदैन त्यसैले यसबाट जलवायु परिवर्तनको नकारात्मक असर नियन्त्रण गर्न पनि सहयोग पुग्न सक्ने दाबी गरिन्छ।

पारमाणविक विलयन भनेको के हो?

पारमाणविक विलयन त्यस्तो प्रक्रिया हो जुन प्रक्रियाबाट सूर्यलाई उसको ऊर्जा प्राप्त भइरहेको छ।

५० भन्दा बढी देशका वैज्ञानिकहरूले सन् १९६० को दशकदेखि पृथ्वीमा त्यस्तै प्रक्रियाबाट ऊर्जा उत्पादन गर्ने प्रयास गरिरहेका छन्।

यो प्रक्रियाबाट संसारलाई ठूलो मात्रामा स्वच्छ ऊर्जा उपलब्ध हुने वैज्ञानिकहरूले आशा राखेका छन्।

परमाणु विलयनको प्रक्रियामा परमाणु भनिने अति सुक्ष्म कणका जोडीहरूलाई ठूलो ताप दिएर बेस्सरी तताइन्छ र एक अर्कामा मिसिन प्रेरित गरिन्छ यसरी तिनीहरूको सम्मिलनबाट अलि गह्रुङ्गो अर्को कण बन्न पुग्छ।

यो प्रक्रिया न्युक्लिअर फिसन अर्थात् पारमाणविक विखण्डनको भन्दा उल्टो अर्थात विपरीत प्रक्रिया हो जहाँ गह्रुङ्गा कणहरूलाई टुक्र्याइन्छ।

पारमाणविक ऊर्जा केन्द्रहरूले अहिले पारमाणविक विखण्डन प्रविधि प्रयोग गरेर बिजुली उत्पादन गरिरहेका छन्।

पारमाणविक विलयन किन यति धेरै महत्त्वपूर्ण छ?

पारमाणविक विखण्डनले ठूलो मात्रामा विकिरणजन्य फोहोर उत्पन्न गर्छ जुन खतरनाक पनि हुन सक्छ त्यसैले त्यस्ता विकिरणयुक्त फोहरलाई सयौँ वर्षसम्म सुरक्षित रूपमा भण्डारण गर्नुपर्ने हुन्छ।

पारमाणविक विलयनबाट उत्पन्न हुने फोहोर कम विकिरणजन्य हुन्छ र तुलनात्मक रूपमा छिटो निस्प्रभावी पनि बन्छ।

पारमाणविक विलयनमा तेल वा ग्यास जस्ता जीवाश्म इन्धनको आवश्यक पर्दैन।

यसले हरित गृह ग्यास पनि पैदा गर्दैन जुन ग्यासलाई सूर्यको तापक्रमलाई सोसेर जलवायु परिवर्तनको समस्याका लागि जिम्मेवार मानिएको छ।

धेरैजसो विलयन परीक्षणमा हाइड्रोजन तत्त्वको प्रयोग गरिन्छ जुन समुद्रको पानी र लिथिअम तत्त्वबाट सस्तोमै उत्पादन गर्न सकिन्छ। त्यसको अर्थ हो ऊर्जा उपलब्धता दशौँ लाख वर्षसम्म रहिरहन सक्छ।

यसलाई ऊर्जा उत्पादनको ""दूर्लभ श्रोत"" भनिएको छ।

पारमाणविक विलय नले कसरी काम गर्छ?

तर दुई उस्तै तत्त्वलाई मिसाएर एउटा गह्रुङ्गो अर्को तत्त्व बनाउने काम निकै कठिन छ।

किनभने दुई उस्तै तत्त्वमा उही प्रकारको शक्ति हुन्छ- जस्तो कि ब्याट्रीको पोजिटिभ पोजिटिभ भाग- ती प्राकृतिक रूपमा एक अर्काप्रति विकर्षित हुन्छन्।

त्यस्तो प्रतिरोधसँग जुझेर बाहिर निस्कन ठूलो मात्रामा ऊर्जा आवश्यक पर्छ।

सूर्यमा भने यो प्रक्रिया सम्भव हुने गर्छ किनभने त्यसमा असाध्यै उच्च तापक्रम छ, करिब १ करोड डिग्री सेल्सिअसको। र ठूलै मात्रामा नभमण्डलीय चाप पनि छ- जुन पृथ्वीको वायुमण्डलीय चापभन्दा १०० बिलियन गुणा बढी हो।

पृथ्वीमा वैज्ञानिकहरूले विभिन्न प्रकारका प्रविधि प्रयोग गरेर सूर्यमा भइरहेको जस्तै प्रक्रिया दोहोर्‍याउन खोजेका छन्। तर उच्च तापक्रम र उच्च चाप लामो समय कायम राखिराख्न असाध्यै मुस्किल हुने गरेको छ।

अमेरिकाको न्याशनल इग्निशन फ्यासिलिटी (एनआईएफ)ले १९२‍-बीम लेजर र सूक्ष्म मात्रामा हाइड्रोजन प्रयोग गरेर १०-१५ केटलको ऊर्जा शक्ति उत्पन्न गर्न सफल भएको जनाएको छ।

यसको अर्थ हो - पहिलो पटक- वैज्ञानिकहरूले परीक्षणका निम्ति खर्च गरिएको लेजरको उर्जाको मात्राभन्दा बढी मात्रामा ऊर्जा उत्पादन गर्न सफल भएका छन्।

ठूलो मात्रामा पारमाणविक विलयन सम्भव कहिले होला?

पछिल्ला केही वर्षमा कैयौँ सफलताहरू हात लागे पनि विशाल मात्रामा पारमाणविक विलयनको काम सम्भव हुन कैयौँ वर्ष लाग्नेछ।

फेब्रुअरी महिनामा यूकेस्थित जेइटी प्रयोगशालामा काम गर्ने युरोपेली वैज्ञानिकहरूले पाँच सेकेन्डको समयभित्र उत्पन्न हुने ऊर्जाको मात्रा सम्बन्धी आफ्नै रेकर्ड तोडेका थिए।

तर अमेरिकामा भएको एनआईएफको सफल परीक्षणले पनि लेजरलाई काम गर्न आवश्यक ऊर्जाभन्दा बढी ऊर्जा उत्पादन गर्न सकेको थिएन- यो अनुसन्धान कार्यक्रमलाई यो अवस्थासम्म आइपुग्न अरबौँ डलर खर्च भएको छ।

भौतिक शास्त्रीहरूले अमेरिकी परिणामलाई स्वागत गरे पनि- र त्यसलाई साँच्चिकै विशेष सफलताको क्षण भने पनि- घर र व्यवसायमा पारमाणविक विलयनबाट प्राप्त हुने ऊर्जा उपलब्ध गराउन धेरै काम गर्न बाँकी रहेको औँल्याएका छन्।

अब वैज्ञानिकहरू पारमाणविक विलयनलाई अझ छिटो र सस्तोमा सम्भव हुने बनाउनतर्फ काममा लाग्नेछन्।

पारमाणविक विलयन कति सुरक्षित छ?

द इन्टरन्याशनल एटोमिक इनर्जी एजेन्सी (आईएईए)ले पारमाणविक विलयनलाई ""वस्तुतः सुरक्षित"" भनेको छ।

पुटिनले विश्वको स्वरूप नै फेरिदिए तर त्यो उनले चाहे जसरी भएन

कुनै विलयन प्रतिक्रिया सुरु गर्न र कायम राखिरहन आवश्यक वातावरण भने यति उच्च किसिमको हुन्छ कि त्यो नियन्त्रणभन्दा बाहिर जान असम्भव जस्तै हुन्छ।

आईएईएकी शीला गोन्जालेज डी भीसेन्टले भनिन्, विलयन आफैमा सीमितता भएको प्रक्रिया हो यदि त्यसलाई तपाईँले नियन्त्रण गर्न सक्नुभएन भने स्विच आफै बन्द हुन्छ।

परमाणु विखण्डनको तुलनामा यो प्रक्रियामा कम मात्रामा उत्पादन हुने विकिरणजन्य फोहोर पनि व्यवस्थापन र भण्डारण गर्न तुलनात्मक रूपमा सजिलो हुन्छ।

पारमाणविक विलयनले सन् २०५० सम्ममा नेट जीरो अथात् खुद उत्सर्जन शून्य तुल्याउने विश्वव्यापी प्रयासलाई सहयोग गर्न सक्छ?

पारमाणविक विलयन तेल र ग्यास जस्ता जीवाश्म इन्धनमा आधारित छैन। र यसले कत्ति पनि हरित गृह ग्यास उत्सर्जन गर्दैन। हरित गृह ग्यासले विश्वव्यापी तापक्रम बढाएको छ।

सौर्य र हावाबाट उत्पादन हुने ऊर्जा जस्तो अनुकूल मौसमी अवस्थामा पनि आधारित छैन।"
"गुगल र माइक्रोसफ्टले आफ्ना सर्च इन्जिनमा आर्टिफिशल इन्टेलिजन्स ‘एआई’ राख्न लागेको घोषणा गरेसँगै हामीले अनलाइन माध्यममा सूचना खोज्ने र पाउने तरिकामा क्रान्ति आउन सक्ने ठानिएको छ।

तिनले कसरी काम गर्छन् र हाम्रो जीवनमा कस्तो भिन्नता ल्याउन सक्छन् भनेर हामीले सबैभन्दा उपयुक्त ठानिएको स्रोतलाई प्रश्न गर्‍यौँ। अर्थात् एआई च्याटबटलाई।

“एआईले यसअघिबाटै खोजी गर्ने तरिका परिवर्तन गरिरहेकै छ र भविष्यमा पनि गरिरहनेछ,” बहुचर्चित च्याटजीपीटी (ChatGPT) ले बीबीसीलाई उत्तर दियो।

यो च्याटबटका लागि प्रयोग गरिएको सफ्टवेअरको एउटा संस्करणले अब छिट्टै माइक्रोसफ्टको 'बिङ' सर्च इन्जिनका लागि काम गर्नेछ। इन्टरनेट खोजीमा गुगलको वर्चस्व तोडेर अगाडि आउन आफूलाई चुनौती रहेको च्याटजीपीटी आफैँ स्वीकार गर्छ।

“गुगल सबैभन्दा व्यापक प्रयोग हुने सर्च इन्जिन हो। अतिसान्दर्भिक र सही नतिजाका लागि यो चिनिएको छ,” आफ्नो प्रतिस्पर्धीबारे च्याटजीपीटी भन्छ।

“मेरो तालिमको तथ्याङ्क (२०२१) का अनुसार गुगल सबैभन्दा लोकप्रिय सर्च इन्जिन हो।”

अहिले च्याटजीपीटीले सन् २०२१ र त्यसभन्दा अघि इन्टरनेटमा राखिएका विवरणहरूका आधारमा मात्रै आफ्नो जबाफ दिने गरेको बताउँछ।

यसको एआई प्रविधिको परिस्कृत संस्करणले प्रतिस्पर्धीमाझ च्याटजीपीटीलाई सशक्त बनाउने माइक्रोसफ्टको आशा छ।

हामीले यो प्रविधिलाई क्रान्तिको रूपमा हेरिनुका कारणबारे केही विज्ञहरूसँग पनि कुरा गरेका छौँ।

सुरु भएको केही सातामै च्याटजीपीटीका प्रयोगकर्ताको सङ्ख्या १० करोड नाघिसकेको छ।

“यो भाइरल हुनुको एउटा कारण के पनि हो भने जोसुकैले पनि वेब ब्राउजरबाट एआईको अनुभव गर्न पाउने भए। हामीले यससँग कुरा गर्छौँ र उसले पनि हामीसँग कुरा गर्छ,” अक्सफर्ड विश्वविद्यालयस्थित कम्प्युटर विज्ञानका प्राध्यापक माइकल वुल्ड्रिज च्याटजीपीटीबारे भन्छन्।

मानिसहरूले लेखेर सोध्ने प्रश्नको उत्तर दिने प्राकृतिक शैली, भाषण, कोडहरू, गीत र निबन्धहरू तयार गरिदिने क्षमताका कारण यसले प्रयोगकर्ताहरूलाई मोहित बनाएको छ।

लिङ्कहरू मात्रै नभएर विस्तारपूर्वक उत्तर दिने यसको क्षमताका कारण कतिपयले यसलाई ‘गुगल किलर’ को सङ्ज्ञा दिएका छन्। उनीहरूले च्याटजीपीटीले गुगललाई छायामा पारिदिन सक्ने ठानेका छन्।

माइक्रोसफ्टको ‘बिङ’ सर्च इन्जिनले आफ्नो प्रविधिमा क्रान्ति ल्याउन लागेको कुराले चुनौती महसुस गर्दै गुगलले पनि आफ्नो आर्टिफिशल इन्टेलिजन्समा परिस्कार गर्ने गर्ने घोषणा गरेको छ।

अनलाइन खोजीको सबैभन्दा विशाल कम्पनी गुगलका अनुसार च्याटजीपीटीसँग प्रतिस्पर्धा गर्न ‘बार्ड’ नामक च्याटबटको परीक्षण भइरहेको जनाएको छ।

आर्टिफिसिशल इन्टेलिजन्स के हो? च्याटबटले कसरी काम गर्छ?

हामीले एआई सहयोगीमार्फत् च्याटजीपीटीलाई च्याटबट के हो भनेर सोध्यौँ।

“प्रयोगकर्ता र च्याटबटबीच हुने कुराकानी मौलिक भाषाको शैलीमा आधारित हुन्छ,” उसले भन्यो।

सर्च इन्जिनमा समायोजन भइसकेपछि तिनले अनलाइनमा उत्तर खोज्दा हामीलाई फरकफरक तरिकाबाट नजिता दिन्छन्।

“वेबसाइटहरूको सूची दिनुको सट्टा एउटा यान्त्रिक प्रणालीले उक्त वेबसाइटभित्रै पुगेर त्यहाँ भएका सामग्रीको सारांश हामीलाई दिन्छ,” जुरिच विश्वविद्यालयका सहप्राध्यापक बेथ सिङ्लरले भनिन्।

“यो अरू कसैले पढेर तपाईँलाई सुनाए जस्तै हो।”

एआई मशीनले सिक्ने प्रणालीका कारण च्याटबटहरूले त्यसो गर्न सकेका हुन्।

एआई प्रविधिले कम्प्युटरलाई आफ्नो पहुँचमा रहेका सूचनाहरूका आधारमा सिक्न, सोच्न र त्यसै‍अनुरूप काम गर्न सक्षम बनाउँछ।

यसले आफ्नो गल्तीबाट “सिक्ने” र अर्को पटक त्यही काम गर्दा त्यसमा परिवर्तन ल्याउने गर्छ।

एआई च्याटबटहरू विशेषतः प्रश्नको उत्तर दिन र सूचना खोज्नका लागि तयार गरिएका हुन्छन्।

गुगलको बार्ड र माइक्रोसफ्टको च्याटजीपीटी दुवै भाषाको बृहत् नमुनाहरूमा आधारित छन् जसले 'कम्प्युटर मस्तिष्क’मा रहेको 'आर्किटेक्चर'को नक्कल गर्छन्।

भाषाका नमुनालाई इन्टरनेटबाट सूचना दिइन्छ र कसरी शब्दमा तत्कालै उत्तर दिने भनेर सिकाइन्छ।

“उनीहरूसँग भाषाहरूको ठूलो भण्डार हुन्छ र उनीहरूले शब्दहरूबीचको सम्बन्ध बनाउने प्रयास गर्छन्। उनीहरूले हाम्रो प्रश्नका आधारमा अर्को शब्द के हुनसक्छ भनेर बुझ्ने प्रयास गर्छन्,” सिङ्लर भन्छिन्।

बिङ र बार्ड च्याटबटले के गर्न सक्छन्?

“अब वेब सर्च धेरै ज्ञान भएको मानिससँग कुराकानी गरे जस्तो हुनेवाला छ। कहिलेकाहीँ यसले सही नतिजा नदिन पनि सक्छ,” प्राध्यापक बुल्ड्रिज भन्छन्।

एआईको प्रयोगबाट परिस्कृत बिङ र गुगलका सर्च इन्जिनहरू अझैसम्म सर्वसाधारणका लागि उपलब्ध भइसकेका छैनन्।

गुगलले बार्ड र माइक्रोसफ्टले नयाँ बिङ सुरु गर्ने तर्खर गर्दैगर्दा हामी सन् २०२१ सम्मका सूचनामा आधारित च्याटजीपीटी मात्रै सर्वसाधारणको पहुँचमा छ।

कम्पनीका प्रमुख सत्य नडेला यसले अनलाइन सर्च र धेरै अरू सफ्टवेअरसँग हुने अन्तर्क्रियामा परिवर्तन ल्याउने बताउँछन्।

“यो प्रविधिले हामीले थाहा पाएका हरेक सफ्टवेअरको श्रेणीमा आमूल परिवर्तन ल्याउँछ,” उनले भने।

बिङ र बार्ड कति फरक हुन्छन् भन्ने अझै स्पष्ट भइसकेको छैन।

गुगलले एआईको सहयोगमा अक्षर र अन्य सामग्री आफ्नो खोजी नतिजामा छिट्टै उपलब्ध गराउने बताएको छ।

“उनीहरूले ग्राहकसँग सहकार्य गरेर केकको नमुना तयार गर्न स्थानीय बेकरलाई सहयोग वा खेलौना बनाउने मानिसलाई नयाँ रचनामा सहयोग गर्न सक्छन्,” गुगलका कार्यकारी प्रभाकर राघवनले हालै कम्पनीमा दिएको एउटा प्रस्तुतिका भनेका थिए।

बार्ड सञ्चालन गर्ने घोषणा गर्दै गुगलको माउकम्पनी अल्फाबेटका प्रमुख कार्यकारी सुन्दर पिचाईले आफ्नो च्याटबटले अप्ठ्यारा जिज्ञासाहरूको पनि उत्तर दिन सक्षम हुने बताए।

उनका अनुसार गितार र पियानोमध्ये कुन सिक्न सहज हुन्छ भन्ने जस्ता प्रश्नको पनि उत्तर दिन सक्छ।

एआईलाई कसले नैतिकता र मान्यता सिकाउँछ?

तस्बिर स्रोत, Getty Images

प्राध्यापक सिङ्लरले सुरुदेखि नै च्याटजीपीटीको अध्ययन गरिरहेकी छन्। एआई र रोबटिक्सको प्रभाव उनको रुचिका विषय हुन्।

“कसैले च्याटजीपीटीलाई डोनल्ड ट्रम्पको प्रशंसामा कविता लेख्न अनुरोध गरेको र यसले अस्वीकार गरेको देखेँ। तर बाइडनको प्रशंसामा लेख्न भन्दा यसले कविता लेख्यो,” सिङ्लर भन्छिन्।

तर एआईलाई मूल्य मान्यताबारे सिकाउन कति सहज छ त?

“यो हामीलाई पनि धेरै थाहा नभएको कुरा हो। किनभने यी ठूला प्रविधि कम्पनीको बन्द कोठाभित्र बनाइएका हुन्छन्। मेरो विचारमा पनि यो वास्तवमै चिन्ताको विषय हो,” प्राध्यापक वुल्ड्रिज भन्छन्।

उनी अनुपयुक्त सामग्री स्वतः छानिने प्रविधि पनि विकास गर्न जरुरी रहेको ठान्छन्।

प्रतिस्पर्धामा कसले मार्ला बाजी?

एआईको प्रतिस्पर्धामा गुगल र माइक्रोसफ्ट मात्रै हैन, अरू कम्पनीहरू पनि छन्।

चीनमा सर्च इन्जिनको राजा भनेर चिनिने 'बाइडू'ले पनि च्याटजीपीटीजस्तै ‘अर्नी बट’को परीक्षण मार्चमा सक्ने बताइएको छ।

“सर्वसाधारणका लागि आप्नो उत्पादन उपलब्ध गराउने मामलामा माइक्रोसफ्ट एक वर्ष अगाडि भएको छ,” प्राध्यापक वुल्ड्रिचले भन्छन्।

दश करोड प्रयोगकर्ताहरूबाट आएका जिज्ञासाका कारण च्याटजीपीटीले थप राम्रोसँग काम गर्न सिकेको छ।

“उनीहरूको अभिलेखमा दशौँ लाख अन्तर्क्रियाहरू छन्। मानिसहरूले कसरी प्रयोग गर्न खोज्छन् र त्यसबाट के खोज्छन् भन्ने पनि बुझेको छ। उनीहरूले त्यो अनुभव अब आफ्नो उत्पादनमा धमाधम लागु गर्दै छन्,” वुल्ड्रिच भन्छन्।

तर सिङ्लरका बुझाइमा गुगलसँग पनि केही सबल पक्षहरू छन्।

“वेब सर्च गर्ने मामिलामा हामी गुगलसँग अभ्यस्त भइसकेका छौँ। हामीले गुगललाई क्रियाको रूपमा पनि बुझ्छौँ। म यसलाई गुगल गर्छु भन्छौँ। त्यस कारण पनि यो प्रतिस्पर्धा रोचक हुनेवाला छ,” उनी भन्छिन्।

तर एआईबाट गरिने खोजीका लागि प्रयोग हुने प्रविधि सस्तो छैन।

“हरेक पटक हामीले च्याटबटसँग कुराकानी गर्दा त्यसको पछाडि निकै शक्तिशाली कम्प्युटर हुन्छ जसले तपाईँका लागि मात्रै काम गरिरहेको हुन्छ,” प्राध्यापक वुल्ड्रिच भन्छन्।

उनी भविष्यमा दुई प्रकारका वेब सर्च हुने ठान्छन्।

“हामीले पैसा तिरेर एआईबाट हुने प्रीमिअम सर्चमा पहुँच पाउन सक्ने र अहिलेको जस्तो विज्ञापनमा निर्भर हुने निःशुल्क सर्चमा पहुँच पाउन सक्ने हुनसक्छ।”"
"""म्यार्भे! इरम! म्यार्भे! इरम!"" उद्धारकार्यमा खटिएका मुस्ताफा ओज्टुर्क चिच्याएर नाम बोलाउँदै छन्। वरिपरी भएका सबै जनालाई शान्त रहन निर्देशन दिइएको छ।

उद्धारकार्यमा खटिएको एउटा टोलीले दुई दिदीबहिनीको खोजी गरिरहेको छ। भूकम्पबाट बच्न सफल भएका अरू मानिसका अनुसार ती दुई जना भग्नावशेषमा फसेका छन्।

मसिनो आवाज सुन्न सकिने उपकरण लिएर उद्धारकर्मीहरू केही प्रतिक्रिया आउँछ कि सुन्न प्रयासरत छन्। आशावादी भएर सबै जना हलचल नगरी बसेका छन्।

''प्यारी इरम, म तिम्रो नजिकै छु। के तिमी मेरो आवाज सुनिरहेकी छ्यौ?'' मुस्तफा भन्छन्।

हामीले केही सुन्न सकेका छैनौँ। तर उनले प्रतिक्रिया जनाएकी छन् भन्ने कुरा भने पक्का भएको छ। ती दुई दिदीबहिनीका केही साथीहरू हामीसँगै शान्त भएर प्रतीक्षा गरिरहेका छन्।

''गज्जब! अब तिमी हलचल नगरी मेरा प्रश्नको उत्तर देऊ! उनी म्यार्भे हुन्। प्यारी म्यार्भे, मेरो प्रश्नको उत्तर देऊ,"" उनी भन्छन्।

दक्षिण टर्कीको आन्टाक्यास्थित पाँचतले आवासीय भवनको भग्नावशेषमा २४ वर्षकी म्यार्भे र उनकी १९ वर्षे बहिनी इरम फसेका थिए। उक्त भवन भूकम्पका कारण भत्किएको थियो।

भूकम्प गएको दुई दिन भइसकेको थियो। तर उनीहरूले हप्तौँ भए झैँ महसुस गरेका थिए।

''आज बुधवार हो, होइन? तिमीहरू थुनिएको १४ दिन भएको छैन। हामीलाई केही समय देऊ। तिमीहरू चाँडै बाहिर निस्किनेछौँ।""

त्यस्तो हुन केही समय लाग्छ भन्ने मुस्ताफालाई थाहा थियो। तर ''उनीहरूले नै हरेस खाए जीवित रहन नसक्ने'' मुस्ताफाले हामीलाई बताए।

म्यार्भे र इरमले चुट्किला भन्दै हाँस्न थाले। मुस्ताफाको अनुहारमा म मुस्कान देखिरहेको छु। ''ठाउँ भए उनीहरू सायद नाच्ने थिए,'' उनी भन्छन्।

उद्धारकर्ताहरूको गणनाअनुसार ती दुई दिदीबहिनी दुई मिटर भित्र थिए। तर उक्त टोलीका नेतृत्वकर्ता हसान बिनायका अनुसार कङ्क्रिटमा सुरुङ खन्नु निकै जोखिमपूर्ण काम हो।

एउटा गलत कदमले विपद् निम्तिन सक्छ।

खन्दा भवन नढलोस् भनेर बाक्लो कङ्क्रिटलाई थोरै उचाली राख्नका लागि बुल्डोजर बोलाइएको छ।

''हामी छिट्टै तिमीहरूलाई कम्बल दिनेछौँ,'' मुस्ताफाले उनीहरूलाई भने।

''तिमीहरू हाम्रो चिन्ता नगर। हामी थाकेका छैनौँ, हामीलाई जाडो भएको छैन।''

मुस्ताफाका अनुसार म्यार्भे उद्धारकार्यमा खटिएकाहरूको अवस्थाबारे चिन्तित छिन्। टर्कीको स्थानीय समयानुसहार साढे आठ बजेको छ र यहाँ निकै जाडो छ। यो क्षेत्रमा निकै चिसो हुन्छ।

उद्धारकर्मीहरूले खन्न थाले र खाली हातले भग्नावशेष पन्छ्याउन थाले।

तर केही घण्टापछि हामीले अकस्मात् जमिन हल्लिएको महसुस गर्‍यौँ। त्यो शक्तिशाली परकम्प थियो। उद्धारको काम रोक्नुको विकल्प थिएन।

हामी त्यो भवनबाट बाहिरियौँ।

''यो तितो सत्य हो। हाम्रो टोलीको सुरक्षा प्रमुख कुरा हो,'' हसानले भने।

आधा घण्टापछि मुस्ताफा र उद्धारकार्यमा खटिएका अन्य तीन जना खनिरहेको ठाउँमा फर्किए।

''नडराउनू। मलाई विश्वास गर, हामी तिमीहरूलाई यहाँ छोड्नेछैनौँ। म तिमीहरूलाई बाहिर निकाल्नेछु, त्यसपछि तिमीहरूले हामीलाई राम्रो ठाउँमा खाना खुवाउनुपर्छ,'' मुस्ताफाले ठूलो स्वरमा भने। ती दुई युवतीले आफूहरूलाई मर्नका लागि छाडिएको ठानेका थिए।

मध्यरात हुँदै गर्दा खन्ने कार्य फेरि सुरु भएको छ। उक्त टोली पछिल्ला केही दिन देखि राम्रोसँग सुत्न पाएको छैन। भवननजिकै आगो बालेर हामी वरिपरि उभिएका छौँ।

बेलाबेलामा शान्त रहन आग्रह गरिन्छ। यसै क्रममा बत्ती गयो र अवस्था पूर्ण अन्धकार हुन पुग्यो।

उद्धारकर्ताले कङ्क्रिटमा सानो दुलो बनाएका छन् र ती दुई युवतीले मुस्ताफाको टर्चको प्रकाश देख्न सक्छन् कि सक्दैनन् निर्क्योल गर्दैछन्।

""म्यार्भे! इरम! के तिमीहरूले उज्यालो देखिरहेका छौँ? गज्जब! अब म एउटा क्यामरा पठाउँदैछु। त्यो देखेपछि मलाई भन्नू। अनि म के गर्ने भन्छु।""

यो सबैका लागि उत्साहपूर्ण समय हो। आफ्नो नाइटभिजन क्यामरामा रहेको सानो स्क्रीनमार्फत् हसानसहितको टोलीले ती दुई युवतीलाई हेर्छन्। उनीहरूले इरम र म्यार्भे दुवैलाई देख्छन्।

''तिमी निकै सुन्दर छ्यौ। धेरै हलचल नगर। इरम, क्यामेरा तान। हामी म्यार्भेलाई राम्रोसँग हेर्न चाहन्छौँ।""

स्क्रीनमा हामी इरम मुस्कुराइरहेको देख्न सक्छौँ। भाग्यवश उनीहरू फसेको भग्नावशेषमा पर्याप्त खाली ठाउँ छ।

त्यो देख्दा सबैले राहतको सास फेर्छन्। दिदीबहिनीको अवस्था ठिकै देखिन्छ। ठूलो प्वाल पार्न सके इरम निस्किन सक्ने अवस्था छ।

तर लगत्तै उद्धारकार्यमा खटिएको टोली चिन्तित देखिन्छ। म्यार्भेले आफूलाई जाडो महसुस हुन थालेको र आफ्नो खुट्टामा केही गह्रुङ्गो चिज रहेको बताइन्।

चिकित्सकहरू चिन्तित बने।

''के म्यार्भेको खुट्टा कुहिन थालेको हो? वा यो चिसोले कठ्याङ्ग्रिएपछि हुने हाइपोथर्मियाको लक्षण हो?''

यी सबै कार्यकाबीच पाँच बजेको छ। उद्धारकर्मीमध्ये सबैभन्दा पातला सदस्य घिस्रिएर पस्न सक्नेगरी सुरुङ तयार भएको छ।

उद्धारकर्ता इरमनजिकै पुगेर केही समय उनको हात समात्न सफल भए।

''हाम्री आमाको शव गन्हाउन थाल्यो। हामीले राम्ररी सास फेर्न सकेका छैनौँ,'' इरमले उद्धारकार्यमा खटिएका अधिकारीलाई भनिन्।

केही दिनदेखि उनीहरू शवनजिकै बस्न बाध्य छन्।

यो अवस्थाले निकै स्तब्ध पार्छ। जीवनमा यस्तो समय पनि आउन सक्छ जब तपाईँलाई आफ्नै आमाको छेउमा बस्दा पनि गाह्रो हुन्छ भन्ने कुरा हामीले मनन गर्‍यौँ।

हसानले म्यार्भेका साथीहरूसँग उनीहरूसँग रहेका ती दुई दिदीबहिनीको तस्बिर देखाउन भने। उनीहरूले ती तस्बिर हेरेर कत्रो सुरुङ बनाउनुपर्छ भन्ने कुराको अनुमान गर्न खोजेका थिए। तस्बिरमा पार्टीमा जाँदा लगाउने पहिरनमा सजिएका उनीहरू मुस्कुराइरहेका थिए।

''गज्जब! हामी उनीहरूलाई निकाल्न सक्छौँ।''

चिकित्सकीय टोली थर्मल ब्ल्याङ्केट र स्ट्रेचरसहित तयारी अवस्थामा बसेको छ।

सबै उत्साहित छन्। झन्डै साढे छ बजेको छ। सुरुमा इरमलाई बाहिर निकालिन्छ। उनी एकै पटका हाँस्दै अनि रुँदै छिन्।

''ईश्वरले तपाईँहरूको रक्षा गरून्। कृपया म्यार्भेलाई पनि निकालिदिनुहोस्,'' उनले उद्धारकर्ताहरूलाई आग्रह गरिन्। म्यार्भे पनि बाहिर आउने हसानले उनलाई बताए।

तर म्यार्भेलाई निकाल्न थप ३० मिनेट समय लाग्यो। उनलाई समस्या नपर्नेगरी उद्धारकर्ताले उनको खुट्टा भग्नावशेषबाट निकाल्नुपर्ने थियो। अन्ततः उद्धारकार्य सफल भयो।

त्यसपछि सबैले ताली बजाएर उत्साहित रूपमा कराए। मैले म्यार्भेले चिच्याएको सुने: ''के म साँच्चै जीवित छु?'' मुसुक्क हाँसेर मुस्ताफाले त्यसमा सही थपे।

रातभरि कुरेका उनीहरूका साथीभाइ रुँदै कराउन थाले।

''म्यार्भे! इरम! हामी यहीँ छौँ। नडराउनू।''

ती दिदीबहिनीलाई एम्बुलेन्समा राखेर फील्ड अस्पतालमा पुर्‍याइयो।

यो खुसीको क्षणपछि उद्धारकर्ताहरूले सबैलाई फेरि मौन हुन आग्रह गर्छन्। त्यो अन्तिम पटक गरिएको आग्रह थियो।

''कसैले मलाई सुने प्रतिक्रिया दिनू। प्रतिक्रिया जनाउन नसके भुइँमा छुने प्रयास गर्नू।''

हसानले बारम्बार दोहोर्‍याए। अनि अन्त्यमा अर्को टोलीले त्यो भवनमा खोजी नगरून् भनेर भग्नावशेषमाथि रातो रङ्ग पोत्छन्।

""मानिसलाई बचाउँदा राम्रो अनुभूति हुन्छ, हामी चाहन्छौँ ज्यान नजाओस्।"" उनले यसो भन्दै गर्दा म उनको चिन्तित अनुहारमा देख्छु।"
क्षुद्रग्रहमा विभिन्न बहुमूल्य खनिज पदार्थ र धातु पाइने भएकाले पृथ्वीवासीका लागि ती खगोलीय पिण्डहरू महत्त्वपूर्ण हुन सक्ने केही वैज्ञानिकहरूको धारणा छ।
"विश्वको सर्वोच्च शिखर सगरमाथाको चुचुरोनजिकै मौसमसम्बन्धी उपकरणहरू राखिए पनि तिनबाट प्राप्त हुने विवरण नेपालको मौसम पूर्वानुमानमा प्रयोग हुन नसकेको अधिकारीहरूले बताएका छन्।

सगरमाथाको चुचुरोनजिकै 'विशप रक' भनिने ८,८१० मिटर उचाइ र बाल्कोनी भनिने ८,४०० मिटर उचाइको क्षेत्रमा विभिन्न चरणमा मौसम मापनमा प्रयोग हुने उपकरणहरू स्थापना गरिएका छन्।

मौसम पूर्वानुमान महाशाखाका वरिष्ठ मौसमविद् वरुण पौडेलले त्यहाँ राखिएका उपकरहरूबाट प्राप्त विवरण मौसम पूर्वानुमानमा प्रयोग हुन नसकेको बताए।

""सगरमाथामा राखिएको भनिएको उपकरणबाट हामीले अहिले प्रत्यक्ष डेटा प्रयोग गरिरहेका छैनौँ। हामीले अरू विधिहरू डेटाहरू पाउने हो,"" उनले भने।

किन प्रयोग हुन सकेन डेटा

अमेरिकाको न्याश्नल जीओग्राफिक सोसाइटी र जल तथा विभागले संयुक्त रूपमा जडान गरेका यस्ता उपकरणहरूबाट न्याटजीओले र विभाग र त्रिभुवन विश्व विद्यालयको जल तथा मौसम केन्द्रीय विभागले नियमित विवरणहरू प्राप्त गर्छन्।

प्राविधिक कारणले ती विवरणहरू प्रशोधन र विश्लेषण गरेर नेपालको मौसम पूर्वानुमानमा प्रयोग गर्न नसकिएको जल तथा मौसम विज्ञान विभागका वरिष्ठ मौसमविद् सुवास तुलाधरले बताए।

""हामीसँग विवरण नै नआएको होइन। तर त्यसलाई मौसम पूर्वानुमानमा प्रयोग गर्न सकिने ढाँचामा ढाल्न सक्ने प्राविधिक प्रणालीमा समस्या भएको हो। यसलाई सकेसम्म छिट्टै समाधान गर्न प्रयत्न गरिरहेका छौँ,"" उनले भने।

त्रिभुवन विश्वविद्यालयको जल तथा मौसम केन्द्रीय विभागका प्रमुख दीपक अर्याल यस्ता अत्याधुनिक उपकरणबाट प्राप्त हुने विवरण नेपालको मौसम पूर्वानुमानमा प्रयोग हुन नसक्नु दुःखद भएको बताउँछन्।

""सगरमाथाको ३,८०० देखि ८,८१० मिटर उचाइका बीच राखिएका उपकरणहरूबाट हामीले रीयल टाइम डेटा पाइरहेका पनि छौँ,"" अर्यालले भने।

""हामीले यस्ता परिष्कृत उपकरणबाट प्राप्त हुने विवरण मौसम पूर्वानुमानमा प्रयोगमा ल्याउन नसक्नु चाहिँ दुःखद हो।""

न्याटजीओ र फ्रान्सको आईआरडीसँग संयुक्त रूपमा सगरमाथा क्षेत्रमा १० वटा मौसम उपकरणहरू राखिएका छन्। चीनसँग सहकार्यमा पनि मौसम उपकरहरू राख्ने परियोजना अघि बढिरहेको अर्यालले जानकारी दिए।

उनले यस्ता विवरणहरूलाई मौसम पूर्वानुमानमा प्रयोगमा ल्याउन आवश्यक संयन्त्र निर्माणमा विभागले पनि पहल लिइरहेको बताए।

नेपालको मौसम पूर्वानुमान 'रिमोट डेटा' भनिने भू-उपग्रहहरूबाट प्राप्त हुने विवरणहरूमा धेरै निर्भर रहेको अधिकारीहरू बताउँछन्।

तर मौसम विभागले विभिन्न उचाइमा राखिएका उपकरणहरूबाट प्राप्त हुने रीयल टाइम डेटा भरपर्दो मौसम पूर्वानुमानमा थप उपयोगी हुन सक्ने विज्ञहरू बताउँछन्।

विभाग आफैँले पनि ४,८०० सम्मको उचाइमा मौसम उपकरण राखेको तुलाधरले जानकारी दिए।

""यस्ता उपकरणहरूबाट प्राप्त हुने विवरण अन्त कतै पाइँदैन र हिमालय क्षेत्रको [मौसम] पूर्वानुमानमा निकै उपयोगी हुन्छ। थप उपकरण पनि जडान गरेपछि हामी सगरमाथा क्षेत्रमा हरेक मिनेटको मौसमसम्बन्धी जानकारी दिन सक्ने अवस्थामा हुन्छौँ,"" विभाग प्रमुख अर्यालले भने।

यस्ता उपकरणहरूबाट प्राप्त हुने विवरणहरू विश्वविद्यालयको जल तथा मौसम केन्द्रीय विभागका विद्यार्थीहरूले अध्ययनका लागि पनि प्रयोग गरिरहेका छन्।

तर मौसम पूर्वानुमान महाशाखाका मौसमविद् पौडेलले पनि उचाइमा राखिएका उपकरणहरूले मौसम पूर्वानुमान सहज र भरपर्दो बनाउने बताए।

""उच्च भूभागमा हाम्रो स्टेशन कम छ किनभने यस्तो उपकरणबाट हाम्रो डेटा सञ्जालमा जोडेर रीयल टाइममा हेर्न पाएको खण्डमा के कस्तो भइरहेको छ भन्ने हेर्न र हिमाल आरोहण गर्नेहरूका लागि पनि उपयोगी हुन सक्छ,"" उनले भने।

समन्वयको अभाव

नेपालका विभिन्न उचाइमा राखिने मौसम उपकरण जडानमा समन्वयको अभाव हुने गरेको गुनासो मौसम पूर्वानुमान महाशाखाका मौसमविद्हरूको छ।

खोटाङ भूकम्पले के सङ्केत गर्छ, नेपालमा कहाँकहाँ छ ठूलो भुइँचालो जाने जोखिम
बिहारमा चट्याङका कारण २० जनाको मृत्यु, नेपालमा कस्तो जोखिम
जलवायु परिवर्तन के हो? सहज रूपमा बुझ्न यो पढ्नुहोस्

""कतिपय उपकरण कसले राख्यो कुन संस्थाबाट र के प्रयोजनका लागि राखियो कुनकुन प्यारामिटर मापन गर्नेगरी राखिएको छ र हिउँ मात्रै छ कि तापक्रम मात्रै छ कि के-के देखाउँछ त्यसले भन्ने कुरा हामीलाई पनि जानकारी हुँदैन,"" उनले भने।

""नेपालमा विभिन्न सरकारी र गैरसरकारी संस्थाहरूले आफ्नै अध्ययन प्रयोजनका लागि उस्तै किसिमका उपकरण राख्छन् तर समन्वय गर्ने र विवरण साझा गर्ने हो भने हामीलाई अझै सहज हुन्छ,"" पौडेल भन्छन्।

उचाइमा राखिएका कतिपय उपकरणहरू परियोजना सकिएसँगै अलपत्र हुने गरेका छन्।"
हामी पृथ्वीको चुम्बकीय क्षेत्र प्रत्यक्ष देख्न वा सुन्न सक्दैनौँ। तर वैज्ञानिकहरूले पृथ्वीको चुम्बकीय सङ्केत प्रयोग गरेर विभिन्न प्रकारका ध्वनिलाई नियन्त्रण गर्ने उपाय पत्ता लगाएका छन्।
"भूउपग्रहबाट प्राप्त तस्बिरहरूमा टर्कीमा भूकम्पका कारण भवनहरूमा कस्तो क्षति पुगेको छ भन्ने देख्न सकिन्छ। सोमवार टर्की र सिरियामा आएका शक्तिशाली भूकम्प र त्यसपछि आएका शृङ्खलाबद्ध परकम्पहरूका कारण ठूलो मानवीय र भौतिक क्षति पुगेको छ।

फेब्रुअरी ६ मा बिहान सबेरै ७.८ म्याग्निट्यूड मापन गरिएको पहिलो भूकम्पलाई “शक्तिशाली” भनिएको छ। उक्त भूकम्पको केन्द्रबिन्दु टर्कीको गाजियान्टेप सहरनजिकै छ।

त्यहाँ २० लाख मानिसको बसोबास थियो।

भूउपग्रहबाट खिचिएका माथिका तस्बिरहरूमा टर्कीमा भूकम्प जानुअघि भवनहरू देख्न सकिन्छ। ती तस्बिर गत डिसेम्बरमा टर्कीको एन्टाक्यामा म्याक्सार टेक्नोलजीजले खिचेको थियो।

जुलाईमा खिचिएको माथिको तस्बिरमा काहरामान्मारशको सहरी केन्द्रमा अवस्थित रङ्गशालाको वरिपरि रहेका भवनहरू देख्न सकिन्छ।

भूकम्पपछिका तस्बिरहरू भने नितान्त भिन्न छन्। रङ्गशालामा आकस्मिक बसोबासका लागि टहराहरू देख्न सकिन्छ भने वरिपरिका भवनहरू क्षतिग्रस्त भएका छन्।

अर्को तस्बिरमा भूकम्पअघि एन्टाक्या सहरमा भवनहरू कति घना थिए भन्ने देख्न सकिन्छ।

भूकम्पपश्चात् खिचिएको सोही स्थानको तस्बिरले त्यहाँ कति विनाश भएको छ भन्ने देखाउँछ।

भूकम्पपश्चात् खिचिएको काहरामान्मारश विमानस्थलको यो तस्बिरमा उद्धारकार्यमा प्रयोग भएका विमान र हेलिकप्टरहरू देख्न सकिन्छ।

भूउपग्रहबाट खिचिएको तलको यो तस्बिरमा आडियामनमा ठूलो सङ्ख्यामा पाल टाँगिएको देख्न सकिन्छ।

विनाशअघि खिचिएको अर्को तस्बिरमा एन्टाक्या।"
"राष्ट्रपतिमा नेकपा एमाले र नेपाली कांग्रेसले आआफ्नो अडान नछाडेमा विकल्पको रूपमा अन्य व्यक्तिहरूबारे पनि चर्चा हुन थालेको छ।

एक सत्ताधारी दल जनमत पार्टीका अध्यक्ष सीके राउतले बीबीसीसँग कुरा गर्दै दाबेदार दुवै दललाई मान्य हुने पात्रबारे गृहकार्य भइरहेको बताएका छन्।

उनले त्यस्तो व्यक्ति वा उसको पृष्ठभूमिबारे केही खुलाएनन्। तर सहमति हुने धेरै सम्भावना रहेको बताए।

नेकपा एमालेका नेताहरू सरकार गठनका बेला राष्ट्रपतिमा आफ्ना उम्मेदवारलाई सघाउने सहमति भएको भन्दै त्यसमा सत्ता गठबन्धनको साथ पाउने विश्वासमा देखिन्छन्।

‘राष्ट्रिय सहमति हुनुपर्ने’ नेकपा माओवादी केन्द्रको अडानले उत्साहित कांग्रेसका नेताहरूले आफ्नो दलबाट रामचन्द्र पौडेल वा कृष्णप्रसाद सिटौलालाई उम्मेदवार बनाउने बताउने गरेका छन्।

दुई ठूला दलहरू आआफ्नै अडानमा देखिएका बेला पूर्व सभामुख दमननाथ ढुङ्गानाको नाम पनि चर्चामा आएको छ।

ढुङ्गानाले आफूलाई दलहरूले के गरिरहेका छन् भन्ने जानकारी नभएको बताए।

तर उनले भने, “सबैको सहमति भयो भने म जिम्मेवारी लिन शारीरिक र मानसिक रूपले तयार छु। तर उहाँहरू सबैको सहमति चाहिन्छ।”

उनले भने, “म नै हुनुपर्छ भन्ने हैन। तर जसले सबैलाई अभिभावकत्व दिन सक्छ त्यस्तो व्यक्तिलाई सहमतिको आधारमा खोज्नुहोस् मेरो शुभकामना छ।”

उनले राष्ट्रपतिको भूमिका धेरै महत्त्वपूर्ण हुँदै गएको र त्यसको निम्ति साझा व्यक्तिको खाँचो रहेको सुनाए।

कांग्रेसबाट सभामुख रहिसकेका उनलाई लामो समयपछि २०७४ सालको चुनावमा पार्टीले भक्तपुरबाट उम्मेदवार बनाएको थियो।

तर कांग्रेसका नेता एनपी साउदका अनुसार कुनै दलले ढुङ्गानाको नाम कांग्रेस समक्ष प्रस्ताव गरेको छैन र त्यसबारे उनको दलभित्र छलफल पनि भएको छैन।

सरकार र माओवादीबीच सुरुको शान्ति वार्ताको बेला ढुङ्गाना र पदम रत्न तुलाधर सहजकर्ताको भूमिकामा थिए।

त्यसैले माओवादीले पनि एमालेलाई विकल्पमा जान दबाब बढाउने उद्देश्यले उनको नामलाई चर्चामा ल्याएको हुनसक्ने कतिपयको ठम्याइ छ।

प्रधानमन्त्री प्रचण्डका मुख्य राजनीतिक सल्लाहकार तथा माओवादी केन्द्रका उपमहासचिव हरिबोल गजुरेलले उनीसँग फोनमा कुराकानी भएको जानकारी दिए।

अर्कै विषयमा कुरा गर्ने उद्देश्यले फोन वार्ता भएको दाबी गर्दै उनले भने, “तर कुराकानी हुँदा उहाँले आफू राष्ट्रपतिको निम्ति तयार रहेको सङ्केत दिनु भएको थियो।”

विभिन्न विकल्पको चर्चा: केदारभक्त माथेमा

राष्ट्रिय स्वतन्त्र पार्टी (रास्वपा) ले सरकार छाडेपछि राष्ट्रपति चुनाव झन् पेचिलो बन्ने र वर्तमान सत्ता समीकरण नै हेरफेर हुने अनुमानहरू भइरहेका छन्।

रास्वपा संसदीय दलका नेता विराजभक्त श्रेष्ठले आफ्नो घोषणापत्र अनुसार गैर दलीय व्यक्तिलाई अघि सार्ने कि सरकार गठनका बेला भएको सत्ता गठबन्धनको सहमतिअनुसार अघि बढ्ने भन्नेबारे पार्टीमा छलफल हुन थालेको जानकारी दिए।

उनले व्यक्तिगत रूपमा आफू शिक्षाविद् तथा पूर्व राजदूत केदारभक्त माथेमालाई अघि सार्नुपर्ने पक्षमा रहेको पनि बताए। तर माथेमाको नामबारे पनि पार्टीलाई कुनै प्रस्ताव नआएको कांग्रेस नेता साउदको भनाइ छ।

माओवादी नेता गजुरेलले राष्ट्रपति चुनावको निम्ति अझैँ समय रहेकाले विभिन्न व्यक्तिहरूबारे अनौपचारिक छलफल र चर्चा हुनु स्वाभाविक भएको टिप्पणी गरे।

दलभित्रबाट राष्ट्रिय सहमति कति सम्भव?

तीन वटै दल दबाबमा रहेको उल्लेख गर्दै गजुरेलले भने, “त्यो दबाबले कति काम गर्छ त्यस आधारमा सहमति हुने कुरा हो।”

चुनाव लगत्तै पनि गैर राजनीतिक व्यक्तिलाई राष्ट्रपति बनाइने तयारी भइरहेको खबर आउँदा मन्त्रिपरिषद्को अध्यक्ष रहिसकेका पूर्व प्रधानन्यायाधीश खिलराज रेग्मी लगायतको नाम चर्चामा थियो।

माओवादी केन्द्र लगायतका मुख्य दलका नेताहरूले नै त्यसप्रति सार्वजनिक रूपमा असन्तुष्टि जनाएपछि उक्त विषय साम्य भयो।

तर अहिले माओवादीले राष्ट्रिय सहमतिको विषय उठाएपछि दल बाहिरका व्यक्तिबारे फेरि चर्चा हुन थालेको हो।

दुई मुख्य दलले आआफ्नो अडान नछाड्दा माओवादीले सत्ता गठबन्धन जोगाउन एमाले रोज्नुपर्ने वा नयाँ समीकरण बनाउन कांग्रेसलाई साथ दिनुपर्ने अवस्था आउने देखिन्छ।"
"चीनका लागि नेपाली राजदूत विष्णुपुकार श्रेष्ठले नेपालमा वामपन्थी दलहरूको नेतृत्वमा सरकार बन्दा चीन उत्साहित हुनु स्वाभाविक रहेको बताएका छन्।

उनले पुष्पकमल दाहाल प्रचण्ड प्रधानमन्त्रीमा नियुक्त भएपछि नेपालले ताकेता गर्दै आएका कतिपय विषय चीन तर्फबाट अगाडि बढेको दाबी गरे।

प्रधानमन्त्रीमा प्रचण्ड नियुक्त भएको भोलिपल्टै चिनियाँ विदेश मन्त्रालयले प्रचण्डलाई बधाई दिएको थियो।

उसले नेपाल सरकार, नागरिक र राजनीतिक दलहरूको संवाद र सहकार्यका मद्दतले नेपालले निरन्तर स्थिरता र आर्थिक समृद्धि हासिल गर्ने विश्वास व्यक्त गरेको थियो।

प्रचण्डलाई बधाई दिँदै चिनियाँ प्रधानमन्त्री ली खछ्याङ्ले चीन नेपाल रणनीतिक साझेदारीलाई अघि बढाउन आफू मिलेर काम गर्न तयार रहेको बताएका थिए।

नेपालमा नयाँ सरकार गठन भएको भोलिपल्टै नेपाल चीन रेलवेको सम्भाव्यता अध्ययनका लागि चिनियाँ प्राविधिक टोली काठमाण्डू आइपुगेको थियो।

त्यसको एक दिनपछि चिनियाँ पक्षले कोभिड-१९ महामारीको समयदेखि अवरुद्ध रहेको रसुवागढी-केरुङ नाका सञ्चालनमा ल्याउने निर्णय गरेको थियो।

अघिल्लो साता चिनियाँ मुखपत्र ग्लोबल टाइम्सले प्रचण्ड प्रधानमन्त्रीमा नियुक्त भएसँगै ‘घुसपैठ गरेर काठमाण्डूमा नियन्त्रण कायम गर्ने अमेरिकी प्रयास असफल बनेको’ शीर्षकमा एउटा लेख प्रकाशित गरेसँगै कतिपयले नयाँ सरकार गठनप्रति बेइजिङको प्रसन्नता प्रकट भएको टिप्पणी गरेका छन्।

बेइजिङस्थित राजदूतले नयाँ सरकारबारे चीनमा कस्तो धारणा पाएका छन्?

यो बीचमा काठमाण्डूस्थित चिनियाँ दूतावासका कार्यवाहक राजदूतले प्रधानमन्त्री प्रचण्डलाई भेटेर चिनियाँ सरकारकातर्फबाट बधाई दिएका थिए।

बेइजिङमा चिनियाँ विदेशमन्त्रालयको एशियाली मामिला सम्बन्धी महानिर्देशक लिउ जिनसोङले चीनका लागि नेपाली राजदूत विष्णुपुकार श्रेष्ठसँग दुई पक्षीय सम्बन्धका विभिन्न विषयमा छलफल गरेका थिए।

बीबीसीसँगको अन्तरवार्तामा चीनका लागि नेपाली राजदूत श्रेष्ठले नेपालमा वामपन्थी दलहरू मिलेर नयाँ सरकार बन्दा बेइजिङले सकारात्मक रूपमा लिनु अस्वाभाविक नभएको बताए।

उनी भन्छन्, “नयाँ सरकार बनेपछि नयाँ ढङ्गले देश जाला भनेर चीनको अपेक्षा बढ्नु अस्वाभाविक होइन। स्वाभाविक हो। तर धेरै नै प्रसन्न भयो, अचम्म भयो भन्ने हुँदैन।”

विश्वको एउटा शक्ति राष्ट्रको हिसाबले चीनले सबैतिरका गतिविधिको सूक्ष्म विश्लेषण गरिरहेको उल्लेख गर्दै उनले थपे, “नेपालको बारेमा पनि र त्यहाँ भएको परिवर्तनका बारेमा पनि चीनले राम्रोसँग अध्ययन गरिरहेको छ।”

कुनै पनि सरकारको पालामा नेपाल चीन सम्बन्ध ‘नराम्रो बन्यो वा बन्छ’ भन्ने आफूले नठान्ने उल्लेख गर्दै राजदूत श्रेष्ठले अहिले बनेको नयाँ सरकारबाट चीनले केही सहज भने महसुस गर्न सक्ने उल्लेख गरे।

उनी भन्छन्, “स्वाभाविक रूपमा वामपन्थीहरूको सरकार बन्यो भने दल-दल बीचको सम्बन्धका हिसाबले अलि राम्रो हुन्छ, अलि राम्ररी हेर्छन् कि भनेर सबैले आशा गर्नु स्वाभाविक हुन्छ। नेपाली कांग्रेससँग पनि चिनियाँ कम्युनिस्ट पार्टीको सम्बन्ध छ। वामपन्थीहरूसँग अलिकति बढी झुकाव हुने अस्वाभाविक हुँदैन। स्वाभाविक हो।”

उनले थपे, “राम्रै भइरहेको ठाउँमा अलिकति नजिकको शक्ति सत्तामा भएको बेलामा मेरो अनुमान के हो भने हिजोको भन्दा धेरै राम्रो हुनेछ। हाम्रो यहाँ भेटघाटमा पनि ठिक छ, अहिलेको सरकारलाई हाम्रो पूर्ण समर्थन रहन्छ। हामीले के किसिमको सहयोग गर्नुपर्‍यो त्यसका लागि तयार छौँ भनिरहेका छन्।”

प्रचण्ड प्रधानमन्त्री भएलगत्तै बइजिङले चालेका कदम संयोग कि प्रसन्नता

प्रधानमन्त्रीमा प्रचण्ड नियुक्त भएपछि चीनतर्फबाट चालिएका कदमलाई ‘सुसमाचार’ का रूपमा टिप्पणी गरेका राजदूत श्रेष्ठले त्यो नेपाल सरकारको पहिलेदेखिकै निरन्तरको प्रयासको परिणाम भएको प्रतिक्रिया दिएका छन्।

उनले भने, “प्रचण्ड प्रधानमन्त्री हुँदा खुसी भएर यो खोलिदिएको होइन। यो संयोगमात्रै हो। उनीहरूले एकदम प्रसन्न भएर गरेको भन्ने होइन। यहाँ हामी निरन्तर काम गरिरहेका छौँ। नयाँ सरकार आएपछि अलिकति तीव्रता पाउने स्वाभाविक नै हुन्छ।”

उनले थपे, “नयाँ सरकार बनेको भएर एकदमै खुसी भएर रेलवेको सम्भाव्यता अध्ययन पठाइहाल्ने, नाका खोलिहाल्ने त्यस्तो भएको होइन। यो निरन्तरको प्रयास हो।”

चिनियाँ जनकंग्रेसका तत्कालीन सभामुख ली चाङ्शूले केही समयअघि नेपालको भ्रमण गर्दा तत्कालीन प्रधानमन्त्री शेरबहादुर देउवा सहितका प्रमुख दलका नेताहरूले अवरुद्ध नाका खोल्न चीनसँग अनुरोध गरेका थिए।

त्यसबेला पनि रेलवेको सम्भाव्यता अध्ययन अघि बढाउने विषयमा पनि छलफल भएको राजदूत श्रेष्ठको भनाइ छ।

सन् २०१७ मा नेपाल आबद्ध भएको चिनियाँ पूर्वाधार परियोजना बेल्ट एन्ड रोड इनिसिएटिभ अन्तर्गतको नेपालमा कार्यान्वयन गर्नसकिने सम्पर्क सञ्जाल पूर्वाधारका रूपमा केरुङलाई काठमाण्डूसम्म जोड्ने उक्त रेलवेलाई लिइएको छ।

चाइना रेलवे सर्भे एन्ड डिजाइन ग्रुपको टोलीका विज्ञहरूले भर्खरै सुरु गरेको सम्भाव्यता अध्ययनको काम सक्न ४२ महिना लाग्ने जनाएको छ।

कठिन भौगर्भिक बनोट भएका हिमाली र संरक्षित क्षेत्रहरूमा निर्माण गरिने उक्त रेलमार्गको लम्बाइ ७२.२ किलोमिटर हुने चीनले यसअघि गरेको पूर्व सम्भाव्यता अध्ययनले देखाएको थियो।

नेपालतर्फको निर्माणका लागि मात्रै २९३ अर्ब रुपैयाँ लाग्ने अनुमान गरिएको सो अन्तर्देशीय रेलमार्गको ९८.८ प्रतिशत संरचना सुरुङ र विशाल पुलहरू हुने बताइएको थियो।

कतिपय विज्ञहरूले त्यत्रो ठूलो लगानी नेपालले बेहोर्न नसक्ने भन्दै उक्त परियोजनाको भविष्यलाई लिएर सन्देह प्रकट गर्ने गरेको पाइन्छ।

तर राजदूत श्रेष्ठले सबै खालका अध्ययनहरू एउटा निष्कर्षमा पुगेपछि रेलवे निर्माणको लागत अनुमान गरिने बताउँदै उनले चीनले यो परियोजना नेपाललाई अनुदानमा निर्माण गरिदिने आफूलाई लागेको बताए।

उनले थपे, “लागत अनुमान भइसकेपछि हामीले यो थेग्न सक्ने हो कि होइन, ऋण लिने नलिने भन्ने कुरा आउँछ। अहिले नै चीनले कुनै प्रतिबद्धता गरेको छैन तर मलाई के विश्वास छ भने चीनले हाम्रो रेलवे उसकै पैसामा बनाइदिन्छ। सम्भाव्यता अध्ययन अघि बढाउनु भनेको पनि धेरै काम हो। त्यही भएर अहिले नै हामीले ऋण लिँदैनौँ, बनाउँदैनौँ भन्नु जरुरी छैन।”

के पोखरा विमानस्थल बीआरआई अन्तर्गतको परियोजना हो?

प्रधानमन्त्री प्रचण्डले शपथग्रहण गरेको एक हप्ता नपुग्दै चिनियाँ ऋणमा निर्माण गरिएको पोखरा अन्तर्राष्ट्रिय विमानस्थलको उद्घाटन गरिएको थियो।

त्यसको एक दिन अघि चीनले उक्त विमानस्थल नेपाल-चीन बीआरआई सहयोग अन्तर्गतको ‘प्रमुख परियोजना’ भएको बताएको थियो।

चिनियाँ विदेशमन्त्रीको भ्रमणमा नेपालले बीआरआईलाई कम महत्त्व दिएको हो?
भारत, चीन,अमेरिकाका ‘त्रिकोणात्मक’ भूराजनीतिक चुनौती धान्न नेपालले सक्ला?

तर झन्डै २६ करोड डलर चिनियाँ ऋण लिएर उक्त परियोजना अगाडि बढाउँदा नेपाल बेल्ट एन्ड रोड इनिसिएटिभमा आबद्ध नभएको अवस्था रहेको भन्दै चिनियाँ धरणाप्रति कतिपयले प्रश्न उठाइरहेका छन्।

नेपाल सरकारले चिनियाँ धारणाको हालसम्म औपचारिक रूपमा खण्डन गरिसकेको छैन।

तर बेइजिङस्थित राजदूत श्रेष्ठ भन्छन्, “मैले पोखरास्थित विमानस्थल बीआरआई अन्तर्गतको परियोजना हो भनेर बुझेको छैन। किनभने यो परियोजना त्यहाँ भन्दा धेरै पहिलेको अवधारणा हो। हामीले एक्जिम ब्याङ्कबाट ऋण लिएर नै बनाएका छौँ। त्यसकारण यो बीआरआई अन्तर्गतको परियोजना हो भनेर चिनियाँहरूले भनेका छन् भनेपनि त्यो ठिक भनेनन् कि।”"
"राष्ट्रपति विद्यादेवी भण्डारीले सङ्घीय संसद्‌मा आफ्नो कार्यकालको अन्तिम सम्बोधन गर्दै शुक्रवार देशमा सुधार गर्नुपर्ने पक्षहरूबारे संसद् र सरकारको ध्यानाकर्षण गरेकी छन्।

विसं २०७४ फागुन २९ गते दोस्रो पटक राष्ट्रपतिमा निर्वाचित भएकी भण्डारीको पाँचवर्षे कार्यकाल आगामी फागुन २९ गतेबाट सकिन लागेको छ। यो उनको दोस्रो कार्यकाल हो।

निर्वाचन आयोगले नयाँ राष्ट्रपति चयनका लागि फागुन २५ गते निर्वाचन र त्यसअघि १३ गते मनोनयन दर्ताको कार्यतालिका सार्वजनिक गरेको छ।

पूर्वनिर्धारित आफ्नो सम्बोधनमा भण्डारीले देशको विकासको समग्र अवस्था लगायत शिक्षामा सुधार, रोजगारी वृद्धि, व्यापार घाटा सन्तुलन, शान्ति सुव्यवस्था लगायतका विषयमा चिन्ता व्यक्त गरिन्।

“देशको आर्थिक अवस्था जटिल मोडमा रहेको विषयप्रति सबै जानकार र चिन्तित छौँ। अर्थतन्त्रमा देखिएका तत्कालीन, अल्पकालीन र दीर्घकालीन समस्याको समाधान खोज्नु जरुरी छ,” भण्डारीले भनिन्।

“सूचकहरूमा पछिल्लो केही सकारात्मक सङ्केत देखा परेको भएता पनि यसको दिगोपनामा आश्वस्त भइहाल्ने अवस्था देखिएको छैन।""

भण्डारीले कृषकले समयमा मल र बीउ नपाएको विषयदेखि युवाहरू रोजगारीका लागि बिदेसिनुपरेका समस्यासम्म आफ्नो सम्बोधनमा औँल्याएकी छन्।

उनले महिलामाथि हुने हिंसाका घटनामा कमी नआएको र विकास आयोजनाहरू समयमै नसकिएको विषयमा समेत सरकार र संसद्को ध्यानाकर्षण गराइन्।

“मैले आफ्नो सात वर्षको अनुभवमा आफूले देखेका केही मूल विषयहरू मात्र यहाँ राखेकी छु। यी बाहेकका थुप्रै काम गर्नुपर्नेछ,” उनले भनिन्।

वर्तमान सरकार गठन भएपछि नीतिगत प्राथमिकता र न्यूनतम कार्यक्रम अघि सारेको भन्दै उनले थपिन्, “यसलाई नतिजा प्राप्त हुनेगरी तत्कालै कार्यान्वयनमा लैजानेछ भन्ने मेरो विश्वास छ।“

सरकारले आगामी आर्थिक वर्षको नीति तथा कार्यक्रम र बजेटमा आफूले औँल्याएका विषय सम्बोधनका लागि “आवश्यक स्रोत व्यवस्थापन गर्ने विश्वास” राष्ट्रपति भण्डारीले व्यक्त गरेकी छन्।

मदन भण्डारीको निधनपछि सक्रिय राजनीतिमा

राष्ट्रपति निर्वाचित हुनुअघि लामो समय नेकपा एमालेको सक्रिय राजनीति र महिला अधिकारकर्मीको भूमिकामा रहेकी भण्डारीले राष्ट्रप्रमुखको कार्यकाल सकिएपछि सक्रिय राजनीतिमा रहने वा नरहनेबारे धेरैले चासो राख्ने गरेका छन्।

नेपालको आधुनिक इतिहासमा पहिलो महिला राष्ट्रप्रमुख बनेकी भण्डारी २०७२ साल कार्तिक ११ गते दोस्रो राष्ट्रपतिका रूपमा पहिलो पटक यो पदमा पुगेकी थिइन्। नेपालमा दुई कार्यकालभन्दा बढी राष्ट्रपति हुन नपाउने व्यवस्था छ।

भोजपुरको मानेभन्ज्याङमा विसं २०१८ असार ५ गते जन्मिएकी भण्डारीले नेकपा एमालेका पूर्वमहासचिव मदन भण्डारीसँग विवाह गरेकी थिइन्।

विसं २०५० साल जेठ ३ गते त्रिशूली नदीमा भएको सडक दुर्घटनामा निधन भएपछि गरिएको उपनिर्वाचनमा नेपाली कांग्रेसका नेता एवं पूर्वप्रधानमन्त्री कृष्णप्रसाद भट्टराईलाई हराउँदै भण्डारी पहिलो पटक सांसद बनेकी थिइन्।

एमालेले दासढुङ्गामा भएको उक्त घटनालाई 'रहस्यमय हत्याकाण्ड' भन्दै आएको छ।

विद्या भण्डारीले गरेका दुई उल्लेख्य काम

संवैधानिक राष्ट्रपतिसँग सीमित अधिकार भए पनि भण्डारीले महिला र बालबालिकाका पक्षमा उल्लेख्य काम गरेको महिला राजनीतिज्ञहरू बताउँछन्।

“प्रजनन अधिकारसँग सम्बन्धित केही कामहरू उहाँले गर्नुभयो। विशेषगरी दुर्गम क्षेत्रका महिला सुत्केरी हुन नसक्दा उद्धारका कुराहरू नयाँ हिसाबबाट गर्नुभयो,” पूर्वसांसद तथा एमाले नेत्री बिन्दा पाण्डे भन्छिन्।

भण्डारीले दुर्गम क्षेत्रमा प्रसूतीसँग सम्बन्धित समस्या भएका महिलाको हवाई उद्धारका लागि 'राष्ट्रपति महिला उत्थान कार्यक्रम' सुरु गरेकी थिइन्।

“विद्यालयलाई सुधार गर्न पनि उहाँले पहल गर्नुभयो र सरकारले त्यसलाई राखिदियो,” उनले भनिन्।

भण्डारीको अग्रसरतामा राष्ट्रपति शैक्षिक सुधार कार्यक्रमअन्तर्गत सामुदायिक विद्यालयहरूमा पूर्वाधार र गुणस्तर सुधारको कार्यक्रमका लागि ३,००० भन्दा विद्यालय छानिएका छन्।

“तर उहाँले महिला त्यसमाथि एकल महिला भएको हिसाबले सुरुदेखि अन्तिमसम्म नै विभेदको सामना गरिरहनुपर्‍यो। मन्दिरमा पस्दा सुनपानी छर्किनेदेखि अन्तिमसम्म 'सेतो सारी' भन्ने आक्रमण सहनुपर्‍यो,” पूर्वसांसद पाण्डे भन्छिन्।

मदन भण्डारीको निधन भएपछि भएको निर्वाचनमा सेतो सारी लगएर मत माग्न गएको भन्दै विद्या भण्डारीको विपक्षीहरूले आलोचना गर्दै आएका थिए।

पूर्वसांसद तथा नेपाली कांग्रेसकी नेत्री पुष्पा भुसाल पनि भण्डारीले सामाजिक मुद्दामा सकारात्मक काम गरेको बताउँछिन्।

“महिलाले राष्ट्रपति पद प्राप्त गरेको नेपालको सन्दर्भमा आफैँ ऐतिहासिक हो। उहाँले महिला र बालबालिका सहित सामाजिक न्यायसँग जोडिएका विषयवस्तुमा चासो लिने सरोकारवालाहरूलाई पनि बोलाएर अन्तर्क्रिया गर्ने कामहरू गर्नुभयो, त्यो सकारात्मक हो,” उनले भनिन्।

यी घटनाका कारण विद्या भण्डारी विवादमा पनि परिन्

राष्ट्रपतिमा रूपमा विद्यादेवी भण्डारीको भूमिका विवादरहित भने रहेन।

उनले संवैधानिक राष्ट्रपतिको “सीमाभन्दा बाहिर” आएर कतिपय अवस्थामा ""सक्रिय भूमिकामा"" पनि देखाएको आरोप आलोचकहरूले लगाउने गरेका छन्।

राष्ट्रपति भण्डारीले तात्कालिक प्रधानमन्त्री केपी ओलीले दुई पटक संसद् विघटनका लागि गरेका विवादास्पद सिफारिस तत्कालै अनुमोदन गरेकी थिइन्।

कांग्रेस नेत्री भुसाल राष्ट्रपतिको यस्तो भूमिकालाई संविधानले नचिनेको बताउँछिन्।

“संविधानले व्यवस्था गरेको तटस्थ भूमिका निर्वाह गर्नुपर्नेमा विभिन्न घटनाक्रमले उहाँलाई विवादमा पुर्‍यायो र सक्रिय राष्ट्रपतिको अनुभूति पनि गरायो,” भुसालले भनिन्।

“उहाँ ती विवादबाट मुक्त हुनुपर्थ्यो तर सक्नुभएन। यो भोलिका लागि पनि शिक्षा हो।”

एमाले नेत्री पाण्डे पहिलो राष्ट्रपतिको भूमिका पनि विवादरहित नरहेको बताउँछिन्। तर भण्डारीले सुधार गर्न सक्ने केही ठाउँहरू भए पनि त्यसमा चासो नदिएको उनी स्वीकार गर्छिन्।

“हिजो रामवरणजी राष्ट्रपति हुँदा पनि कतिपय कुराहरू विवादास्पद थिए, अहिले पनि रहे। तर कामको हिसाबले उहाँले अलिकति थप गर्नुभयो,” पाण्डेले भनिन्।

‘सुधार गर्न सकिन्थ्यो’

राष्ट्रपति भण्डारी शुक्रवार संसद् भवन जाँदा पनि सडकमा सर्वसाधारणको हिँडडुल बन्द गरियो। लामो समयदेखि सर्वसाधारणले जनताबाट निर्वाचित राष्ट्रपतिको सवारीमा सडकमा हुने आवागमन बन्द गरिएको विषयमा आलोचना र विरोध गर्दै आएका छन्।

कांग्रेस नेत्री भुसाल राष्ट्रपतिमा दुई कार्यकाल बिताएकी भण्डारीले यस्ता विषयको सम्बोधन गरेको भए राम्रो हुने बताउँछिन्।

“जनताको चाहाना र अपेक्षाअनुसार नै राज्यका अङ्गहरू चलिदिँदाखेरि सकारात्मक सन्देश प्रवाह हुन्छ,” उनले भनिन्।"
"टर्की र सिरियामा भूकम्प गएको केही घण्टाभित्रै भ्रामक र मिथ्या सूचनाहरू विभिन्न अनलाइन माध्यममा फैलिन थाले।

अरू देशका विपद्का तस्बिरहरू राखेर मानिसहरूले सोमवार आएको भूकम्पका कारण निम्त्याएको क्षति भन्दै दाबी गरेको पाइयो।

भाइरल भएका केही उदाहरणको हामीले तथ्यजाँच गरेका छौँ।

'परमाणुकेन्द्रमा विस्फोटन'

एक भेरिफाइड प्रयोगकर्ताको खाताबाट गरिएको ट्वीटमा टर्कीको भूकम्पका कारण एउटा परमाणुकेन्द्रमा विस्फोटन भइरहेको देखाइएको छ।

सो भिडिओ १२ लाख जनाभन्दा बढीले हेरेका थिए।

त्यो वास्तविक थिएन।

सर्च इन्जिनहरूबाट हेर्दा त्यो पहिले नै अनलाइनहरूमा आइसकेको देखिन्थ्यो।

उक्त भिडिओ सन् २०२० को अगस्टमा २०० जनाको ज्यान जानेगरी बेइरुतमा भएको विस्फोटनपछिको भएको पुष्टि भएको छ।

ट्विटरले पछि त्यसको वास्तविक उद्गमस्थल उल्लेख गर्दै एउटा टिप्पणी उक्त ट्वीटमा राखिदिएको थियो।

सोमवार बिहानै टर्कीमा भवन भत्किएको दाबी गर्दै एउटा भिडिओ सार्वजनिक भयो। त्यो सामग्री १० लाख जनाभन्दा बढीले ट्विटरमा हेरे।

तर गुगलमा भिडिओका प्रमुख फ्रेमहरू हेर्दा उक्त क्लिप सन् २०२१ को जुनमा फ्लोरिडामा सर्फसाइड अपार्टमेन्ट भवन भत्किएको अवस्थामा लिइएको पाइएको छ।

त्यस बेला त्यो फुटेज व्यापक रूपमा शेअर भएको थियो।

इन्डोनेशियाको सुनामी

'टर्कीको तटीय क्षेत्रमा भूकम्प गएपछि सुनामी आएको अवस्थामा लिइएको' भन्दै ब्रिटिश-इरानी हास्यकलाकार ओमिद जलिलीले आफ्नो ट्विटर खातामा एउटा भिडिओ शेअर गरे।

त्यो भिडिओ तीन लाख पटक हेरिएको छ।

सो भिडिओमा एउटा विशाल छालले तटनजिकै भएका घरहरूलाई बगाइरहेको र मानिसहरू ज्यान जोगाउन भागिरहेको देखिन्छ।

तर ती फुटेजका स्क्रीनशटहरूको परीक्षण गर्दा ती दृश्य सन् २०१८ का भएको र इन्डोनेशियामा खिचिएको पुष्टि भएको छ।

त्यतिबेला सुलावेसी टापुमा केन्द्रबिन्दु बनाएर ७.५ म्याग्निट्यूडको भूकम्प जाँदा तटीय सहर पालुमा ठूलो विध्वंश भएको थियो।

मानिसहरूले यो तथ्य देखाएपछि जलिलीले फेरि ट्वीट गर्दै भनेका छन्, ""यो हिजो टर्कीमा नखिचिएको मैले थाहा पाएँ। तर पहिला मानिएको विश्वसनीय स्रोतबाट पाएकाले भावुक भएर मैले राति अबेर ट्वीट गरेको थिएँ।""

जापानको भिडिओ

ट्विटरमा प्रेषित अर्को पोस्टमा एउटा अग्लो निर्माणाधीन भवनबाट निर्माण संरचना भुइँमा खसेको देखाइएको छ।

सो ट्वीटमा उक्त क्षति टर्कीको भूकम्पले गराएको गलत दाबी गरिएको थियो। उक्त सामग्री अरू माध्यमहरूमा पनि देखा परेको थियो।

हजारौँ मानिसहरूले त्यसलाई हेरेका थिए।

त्यो भिडिओ सन् २०१६ मा जापानमा खिचिएको थियो।

भग्नावशेषको माथिल्लो भागमा एउटा कुकुर बसिरहेको र त्यसको पन्जा भग्नावशेषबाट बाहिर निस्किएको एउटा हातनजिकै देखिने तस्बिर पनि अनलाइनमा शेअर भएको छ।

त्यसमा 'आजको दिनको एउटा मन कुँडिने तस्बिर' र #Turkey लेखिएको छ।

उक्त तस्बिर १४ लाखभन्दा बढी पटक हेरिएको छ।

तर निःशुल्क रूपमा उपलब्ध हुने गुगल लेन्स प्रविधिबाट गरिएको रिभर्स इमेज सर्चले ठ्याक्कै त्यस्तै खालको फोटो फेला पारेको छ।

त्यसमा 'भग्नावशेषमा कुकुरले घाइते व्यक्तिहरूलाई खोजिरहेको' उल्लेख गर्दै क्याप्शन राखिएको देखिन्छ।"
"युक्रेनी अधिकारीहरूले पटकपटक आग्रह गरेको भए पनि अमेरिकी राष्ट्रपति जो बाइडनले युक्रेनमा एफ-१६ लडाकु विमान पठाउने सम्भावना नरहेको बताएका छन्।

एक सञ्चारकर्मीले के अमेरिकाले युक्रेनलाई ती विमानहरू उपलब्ध गराउँछ भनेर प्रश्न गर्दा बाइडनले मात्र ""होइन"" भनेर उत्तर दिए।

जर्मनीले पनि युक्रेनलाई लडाकु विमान पठाउन अस्वीकार गरेको थियो। त्यसको एक दिनपछि अमेरिकी नेतृत्वबाट पनि त्यस्तो प्रतिक्रिया आएको हो।

युक्रेनले रुससँगको युद्धमा आफ्नो हवाई क्षेत्रमा नियन्त्रण कायम गर्न ती विमानहरू आवश्यक रहेको जनाएको छ ।

किएभले अमेरिका र पश्चिमा देशहरूसँग किन सयौँ नयाँ ट्याङ्क मागेको हो

लेपर्ड टू ट्याङ्कहरू युक्रेन पठाइने जर्मनीको घोषणा

'एफ-१६ फाइटिङ फाल्कन'लाई विश्वको सबैभन्दा भरपर्दो लडाकु विमानमध्ये एक मानिन्छ। यो विमान बेल्जियम र पाकिस्तानजस्ता देशहरूले प्रयोग गर्छन्।

युक्रेनले हाल सोभियत युगका लडाकु जेट विमानहरू प्रयोग गरिरहेको। ती विमान ३० वर्षभन्दा पहिले युक्रेनले सोभियत सङ्घबाट स्वतन्त्र भएको घोषणा गर्नुअघि बनेका थिए।

लडाकु विमान दिन युक्रेनले गरेको अनुरोध जो बाइडनले बारम्बार अस्वीकार गर्दै आएका छन्। उनले अरू किसिमका सैन्य सहायता उपलब्ध गराउँदै आएका छन्।

गत साता संयुक्त राज्य अमेरिकाले किएभलाई ३१ वटा एब्रम्स एमवन ट्याङ्क उपलब्ध गराउने घोषणा गरेको थियो। यूके र जर्मनीले पनि त्यस्तै प्रतिबद्धता जनाएका छन्।

युक्रेनका उपविदेशमन्त्री आन्द्री मेल्निकले उक्त घोषणालाई स्वागत गरेका छन्। उनले सहयोगी राष्ट्रहरूलाई लडाकु विमानका लागि पनि ""गठबन्धन"" बनाउन आग्रह गरेका छन्। उक्त गठबन्धनले युक्रेनलाई युरोफाइटर, टोर्नेडो, फ्रान्सेली रफाएल र स्वीडिश ग्रिपेन जेटहरू पनि उपलब्ध गराओस् भन्ने किएभको चाहना छ।

युक्रेनलाई भर्खरै लेपर्ड-टू ट्याङ्क पठाउने प्रतिबद्धता व्यक्त भइसकेकाले अन्य सैन्य सहायता पठाउने विषयबारे छलफलको “गम्भीर अर्थ नरहने देखिएको” टिप्पणी जर्मनीका चान्सलरले आइतवार एउटा अन्तर्वार्तामा गरेका छन्।

ओलाफ शोल्ट्सले जर्मन पत्रिका 'टागेस्स्पीगल' सँगको कुराकानीका क्रममा नेटो सैन्य गठबन्धन रुससँग युद्धमा नरहेको र उसले ""यस्तो गतिविधि झन् बढ्न नदिने"" बताए।

मस्कोले नेटोलाई युद्धका लागि उक्साएको आरोप लगाउँदै आएको छ।

त्यसले संयुक्त राज्य अमेरिका र जर्मनलगायत नेटो सदस्यराष्ट्रहरू द्वन्द्व बढ्न सक्ने सम्भावनाका कारण सैन्य सहायता उपलब्ध गराउन हिचकिचाउँदै आएका छन्।

द नेदरल्यान्ड्सलगायत युरोपेली सङ्घका अन्य सदस्यराष्ट्रहरूले पनि लडाकु विमान पठाउने वा नपठाउने भन्ने विषयबारे अझै ठोस प्रतिक्रिया दिएका छैनन्।"
"""यो बच्चाको आँखामा हेर्दा मेरो मन छोयो,"" डा. अहमद अल-मस्री भन्छन्, ""किन हो त्यो त मलाई थाहा छैन, तर उसले मलाई हेर्नेबित्तिकै म रुन थालेँ।""

सोमवारको विनाशकारी भूकम्प गएको ३० घण्टाभन्दा बढी समय बितिसकेको थियो र उनी थाकेका थिए।

उनी र अर्का डाक्टरले विद्रोहीनियन्त्रित उत्तरपश्चिमी सिरियाको अफ्रिन सहरस्थित अस्पतालमा ल्याइएका सयौँ घाइतेहरूको उपचार गरिरहेका थिए।

त्यसैबेला सातवर्षे मोहम्मद अगिद आइपुगे। उनलाई भत्किएको घरको भग्नावशेषबाट निकालिएको।

उद्धारकर्ताले उनलाई आमा र भाइबहिनीसँगै मारिएका बाबुको शवछेउमै सुतिरहेको भेटेका थिए।

""जसरी केटाले हामीलाई हेरिरहेको थियो त्यो देखेर मलाई उसले हामीलाई विश्वास गरेको जस्तो लाग्यो। उसलाई थाहा थियो- अब ऊ सुरक्षित हातमा छ,"" डा. मस्रीले मसँगको जूम कलमा भने।

""तर मलाई पनि के लाग्यो भने ऊसँग धेरै शक्ति छ जस्तो उसले आफ्ना चोटलाई पीडामा समातिरहेको थियो। सात वर्षको बच्चालाई केले यति बलियो बनाउँछ?""

डा. मस्री अल-शिफा अस्पतालमा कार्यरत शल्यचिकित्सक हुन्।

उक्त स्वास्थ्य केन्द्रलाई सिरियन अमेरिकन मेडिकल सोसाइटी (एसएएमएस) नामक एक परोपकारी संस्थाले सहयोग गरेको छ।

उनले विपद्लगत्तै २०० भन्दा बढी बिरामी अस्पतालमा आएको बताए। उद्धारकर्ताहरूले ल्याएका अर्का बाँचेका एक बालक मात्र १८ महिनाका थिए।

डा. मस्रीले उनलाई जाँचे र उनी ठिक भएको पुष्टि गरे। तर त्यसपछि त्यो बालकका आमाबुवा ऊसँग नभएको उनले महसुस गरे।

""अचानक मैले उसको बुबा दगुर्दै र उसलाई समातेर रोइरहेको देखेँ,"" उनी भन्छन्।

""ती व्यक्तिले परिवारमा उक्त बच्चा मात्र बाँचेको बताए। परिवारका अरू सदस्यको शव अस्पतालको सुताइएको थियो।""

डा. मस्रीका अनुसार एकैपटक व्यापक मात्रामा बिरामी आइपुग्दा अस्पतालका कर्मचारीहरू विपत्तिको मात्रा देखेर छक्क परेका थिए।

उनले भने, ""भूकम्पले यति धेरै क्षति पुर्‍याउन सक्छ र यसरी बिरामीको सङ्ख्या बढ्न सक्छ भन्ने मैले कल्पना पनि गरेको थिइनँ।""

दुर्भाग्यवश उनलाई ठूला घटनाहरू सामना गर्ने बानी परेको छ।

सन् २०१३ मा उनी फील्ड अस्पतालमा काम गर्दै गरेका बेलामा स्नायुप्रणालीमा असर गर्ने सरीन ग्यास भरिएका रकेटहरू राजधानी दमास्कसका धेरै विद्रोहीनियन्त्रित उपनगरहरूमा प्रहार गरिए।

सयौँ मानिसको ज्यान गयो भने हजारौँ घाइते भए।

""त्यस बेला हामी यस्ता घटनाका लागि डाक्टरको रूपमा तालिमप्राप्त र तयार थियौँ,"" डा. मस्री भन्छन्। ""हामी आफूलाई छिट्टै व्यवस्थित गर्न सक्षम थियौँ। तर अहिलेको अवस्थाका लागि हामी तयार थिएनौँ। यो धेरै खराब अवस्था हो।""

सोमवारको भूकम्पपछि अफ्रिनमा उनी र उनका सहकर्मीले सुरुमा सामान्य घाइते देखिएका बिरामीहरूलाई उपचार गरे। ""ती चोट खासै गम्भीर छैनन् जस्तो लाग्छ तर कसैकसैका हात वा खुट्टाका अङ्ग काट्नुपर्ने हुन्छ,"" उनी भन्छन्।

""हाम्रा अस्पतालमा यस प्रकारको प्रकोपसँग जुझ्न सक्ने क्षमता छैन।""

""यस्ता परिस्थितिमा डाक्टर बन्नु सबैभन्दा नराम्रो कुरा हो। तपाईँ बिरामीलाई बचाउन वा कसैको पीडा कम गर्न असमर्थ हुनुहुन्छ भने त्यो सबैभन्दा नराम्रो कुरा हो। त्यो तपाईँले महसुस गर्न सक्नुहुन्छ।""

बिजुली आपूर्ति र इन्टरनेट दुवै नभएकाले बिरामीको उपचार गर्दा आफ्नै परिवार सुरक्षित छ कि छैन भन्ने पनि थाहा नभएको उनले बताए।

उनका आमाबुवा र भाइबहिनीहरू अस्पतालबाट केही सय मिटर टाढा बस्छन् तर उनकी श्रीमती र बच्चाहरू सीमापारि दक्षिणी टर्कीको सहर गाजियान्टेपमा बस्छन्।

त्यो क्षेत्र भूकम्पको केन्द्रबिन्दुनजिक रहेकाले नराम्ररी प्रभावित भएको छ।

उनी भन्छन्, ""यस्ता सङ्कटका बेलामा तपाईँले अनुभूत गर्ने सबैभन्दा नराम्रो अनुभूति तपाईँको परिवार र प्रियजनहरू सकुशल छन् कि छैनन् भनेर थाहा नहुनु हो।""

""हामीले दुईवटा आँखाले दुईटा काम गर्दै बिरामीलाई हेरिरहेका थियौँ- एउटाले उनीहरूको चोटको मूल्याङ्कन गरिरहेको हुन्थ्यो भने अर्कोले बिरामीका परिवारको सदस्य छ कि छैन भनेर हेरिरहेको हुन्थ्यो।""

मस्रीका सम्पूर्ण परिवार सकुशल रहेको आश्वासन दिन उनका भाइ अस्पताल पुगेपछि उनी केही ढुक्क भए। त्यसपछि उनले अस्पतालमा केही समय आराम पनि गरेका थिए।

त्यसपछि डा. मस्रीले काम छोडेर आफ्नो परिवारसँग बिहानको खाजा खान सफल भए।

उनी आशा गर्छन् अन्ततः उनी आफ्नी श्रीमती र बच्चाहरूलाई गाजियान्टेपमा भेट्न जान सक्नेछन्।

उनी भोलिपल्ट पनि मोहम्मदलाई जाँच गर्न गए र त्यो सातवर्षे बालकलाई उसले उनलाई चिन्यो कि चिनेन भनेर सोधे।

""तपाईँ मेरो जीवन बचााउने डाक्टर त हो नि,"" मोहम्मदले जबाफ दिए।"
"सबै अभिभावकका लागि यो भयानक दुःस्वप्नजस्तै हो। सन्तान बिरामी भएपछि तपाईँ तिनलाई अस्पताल लैजानुहुन्छ र भर्ना गर्नुहुन्छ।

त्यसपछि तपाईँ निश्चिन्त बनेर सास फेर्नुहुन्छ र केही मिनेटका लागि बाहिर निस्कनुहुन्छ।

ठिक त्यस्तै परिस्थितिमा सिरियाको इड्लिब प्रान्तका पत्रकार इस्माइलको जीवनमा अकल्पनीय घटना भयो।

स्थानीय समयानुसार बिहानको ४:१८ बजे टर्कीमा केन्द्रबिन्दु बनाएर ७.८ म्याग्निट्यूडको विनाशकारी भूकम्प आयो। उक्त भूकम्पले सिरियामा उनी भएको ठाउँका सबै संरचना ""दुई मिनेटसम्म नराम्रोसँग"" हल्लाइदियो।

""त्यसपछि भुइँचालो झन् शक्तिशाली बन्दै गयो,"" उनले मसँग स्पष्ट आवाज नआइरहेको टेलिफोन कुराकानीमा भने।

""बिजुली गयो र अस्पालको सिसाको प्रवेशद्वार भत्किन थाल्यो।""

टर्कीमा कसरी आयो विनाशकारी ठूलो भूकम्प

उनले १५० मिटर पर अवस्थित दुईवटा आवासीय भवन भत्किरहेको देखे। तर अकस्मात् अँध्यारो भएकाले उनी किंकर्तव्यविमूढ भए।

""त्यो महाप्रलयको दिनजस्तै थियो,"" उनी भन्छन्, ""मैले अब आफ्नो छोरालाई भग्नावशेषबाट उद्धार गरेर निकाल्नुपर्छ भन्ने कल्पना गर्न थालेँ।""

त्यसको केही मिनेटपछि उनले छोरा मुस्ताफा दौडिएर चिच्याउँदै आफूतर्फ आइरहेको देखे। उनले हातबाट सलाइन दिने पाइप चुँडाएका थिए र कुहिनोबाट रगत बगिरहेको थियो।

लगभग एक घण्टासम्म कोही पनि भत्किएका भवनसम्म पुग्न सकेन। उनीहरूले बिजुली गएको र इन्टरनेट नचलेको कारणले गर्दा सिभिल डिफेन्स यूनिटलाई गुहार्न सकेनन्।

अल-दाना टर्कीको सीमानजिकै छ। त्यहाँ विपक्षीको नियन्त्रण छ।

सरकारी उद्धारकर्ताहरू नहुँदा प्रायः आपत्कालीन अवस्थामा सबैभन्दा पहिला सिभिल डिफेन्स यूनिटका सुरक्षाकर्मीहरू आइपुग्छन्।

केही घण्टापछि इस्माइल इड्लिब प्रान्तका विभिन्न ठाउँमा परिस्थितिको मूल्याङ्कन गर्न निस्किए।

उनले भने, ""क्षतिको तह निक्कै उच्च छ।""

""सिरिया सरकार वा रुसी फौजको गोलाबारीमा परेका क्षेत्रहरू नै सबैभन्दा धेरै प्रभावित भएका छन्।""

सन् २०११ को सिरियाली आन्दोलन क्रूर गृहयुद्धमा परिणत भएको थियो। त्यहाँको सत्ताले रुसको सहयोग पाएर विद्रोहीनियन्त्रित क्षेत्रमा बमबारी गरेको थियो।

कुनै पक्षको पनि हारजित नभई त्यो अन्त्य भयो। अहिले पश्चिमोत्तर सिरियाको कुनै भाग विद्रोही पक्षको त कुनै भाग दमास्कसको नियन्त्रणमा छन्।

इस्माइलले अलेपोको उत्तरतिर रहेको अतारेब नगरमा दर्जनौँ घरहरू भत्किएको पनि देखे।

""साधनहरूको अभावले गर्दा कैयौँ भवन र टोलमा उद्धारटोलीहरू पुग्न सकेका छैनन्,"" उनले भने।

""हामीलाई अन्तर्राष्ट्रिय संस्थाहरूको सहयोग चाहिन्छ।""

अमूल्य स्रोतहरू

डा. ओसामा सालौम सिरियन अमेरिकन मेडिकल सोसाइटी (साम्स) फाउन्डेशनमा काम गर्छन्।

उक्त संस्थाले पश्चिमोत्तर सिरियामा विपक्षीहरूको नियन्त्रणमा रहेका कैयौँ स्थानका अस्पतालहरूलाई सहयोग गर्दै आएको छ।

""भूकम्प गएको केही घण्टामा नै म अतारेबको साम्स अस्पतालमा पुगेको थिएँ। म त्यहाँबाट निस्कँदा ५३ जनाको ज्यान गइसकेको थियो। मैले घाइतेहरूको सङ्ख्या गन्न सकिनँ।""

उनले अहिलेसम्म उक्त अस्पतालमा मात्रै १२० जनाको ज्यान गएको बताए।

डा. सालौमका अनुसार यस्ता विपद्सँग जुझ्न अस्पतालहरूमा पर्याप्त स्रोत र साधन हुँदैन।

""भग्नावशेषबाट उद्धार गरिएका अधिकांश व्यक्तिहरूमा गहिरो चोट लागेको छ जसलाई अत्याधुनिक उपकरणको प्रयोग गरी विशेष किसिमको उपचार गर्नुपर्ने आवश्यकता छ।""

उनले अतारेब अस्पतालसँग एउटा मात्रै सीटी स्क्यान उपकरण रहेको बताए।

अधिकांश सहयोग टर्कीबाट भित्रिन्छ र त्यहाँ सीमामा कडा जाँच हुने गरेको छ।

टर्की आफैँले भीषण मानवीय सङ्कट भोगेको अवस्थामा विपक्षीनियन्त्रित सिरियाका क्षेत्रमा कस्तो सहयोग पठाइएलान भन्ने स्पष्ट छैन।

""यदि अहिलेका उपलब्ध स्वास्थ्य सामग्री सकियो भने हामी समस्यामा पर्नेछौँ,"" डा. सालौमले भने।

भूकम्पका कारण मानिसहरू स्तब्ध

भूकम्पबाट सरकारी नियन्त्रणमा रहेका उत्तरका क्षेत्रहरू पनि प्रभावित भएका छन्।

पहिलो नामबाट आफूलाई चिनाउने आया शेफ हुन्। भूकम्प आउँदा उनी लाटाकियास्थित आफ्नो पुर्ख्यौली गाउँमा थिइन्।

छब्बीस वर्षकी उनी आफ्नी आमा र परिवारका अन्य सदस्यहरूसँगै सुतिरहेको बेला बत्ती गयो।

""म ओछ्यानबाट उठेँ, तर मलाई आफू किन ब्युँझिएँ भन्ने थाहा थिएन।""

उनले आफ्ना परिवारका अन्य सदस्यहरू नउठेसम्म आफूले केही थाहा नपाएको बताइन्।

उनको घर मूल सडकनजिकै छ र घरभरि सिसाका झ्यालहरू छन्।

""भूकम्प यति शक्तिशाली थियो कि हामी हलचल गर्न सकिरहेका थिएनौँ।"" त्यो बेला एक ठाउँमा सबै जना बसेको उनले बताइन्।

उनकी आमालाई पार्किन्सन्स रोग छ। उनी ज्यादै नै डराइरहेकी थिइन्।

""म आफैँ स्तब्ध भएकी थिएँ अनि हल्लिन पनि सकिरहेकी थिइनँ। मैलै कसरी पर्खालहरू यता र उता हल्लिरहेका छन् भनेर हेरिरहेँ।""

लाटाकियामा नै बस्ने २६ वर्षकी हानिनले उनका गाउँका पुरुषहरूले पालहरू गाढेको र बर्सातबाट जोगिने प्रयास गरेको बताइन्।

यस्ता पालहरू अन्तिम संस्कारका क्रममा शोक मनाइरहेका परिवारहरूलाई राख्न टाँग्ने गरिन्छ। त्यसले हानिनलाई दुःखी बनाएको छ।

गाउँमा रहेकी उनकी आमा सुरक्षित छन् तर हानिनलाई गहिरो आघात परेको छ।

उनले भनिन्, ""म आफ्नी बहिनीलाई जोगाउन लागौँ कि आफू पहिले घर छाडौँ भन्नेमा प्रष्ट छैन। मैले उनलाई सोध्न पनि सकिरहेकी छैन।""

घर फर्किनुअघि उनीहरूले स्थानीय बेकरीमा आश्रय लिएका थिए।

आँधी चलिरहेको समयमा आफ्नी आमा र बहिनीहरूका लागि आश्रयस्थल वा ट्याक्सी समेत नपाएकी आया अन्तत: दमास्कस पुगेकी छन्।

उनका अनुसार उनको परिवार लाटाकियास्थित घर फर्किन सक्नेमा उनी ढुक्क हुन सकेकी छैनन्।

""हामीले युद्ध खेप्यौँ र सन् २०१२ मा घर छाड्न बाध्य भयौँ,"" उनले भनिन्।

उनले थपिन्, ""भूकम्पको समयमा मैले गरेको अनुभूति युद्धको समयको भन्दा ज्यादै भिन्न थियो। त्यो क्षणमा मैले मेरो वरपरका सबै थोक समाप्त हुन्छ भन्ने महसुस गरेँ,"" उनले भनिन्।

""मैले आमा वा बहिनीहरू गुमाउन सक्थे। मलाई भारी र गाह्रो भइरहेको थियो।""

सुरक्षित रूपमा दमास्कस पुगे पनि पूर्ण सहयोग प्राप्त भइसकेको छैन।

उनलाई घण्टौँसम्म अप्ठ्यारो अनुभव भइरह्यो र भुइँचालो अझै आइरहेको छ।

एक दशकभन्दा लामो गृहयुद्ध सम्झिँदै उनले भनिन्, ""त्यो घाउ फेरि बल्झिए जस्तै थियो। एउटा ठूलो घाउ बिस्तारै निको भइरहेको थियो, तर त्यो पुनः बल्झिएको छ।""

डा. सालौमलाई पनि यो विपद्ले विद्रोहीहरूको नियन्त्रणमा रहेको पूर्वी अलेपोमा भीषण आक्रमण हुँदाका दिनहरू सम्झाइदिएको छ।

""मैले मृत्यु ज्यादै नजिक रहेको अनुभव गरेँ। मैले भवन र ढुङ्गाहरू खसिरहेको सुनेँ।""

भूकम्प जानासाथ सबैतिर निकै कोहालह सुनिएको र मानिसहरूले सहयोगको याचना गर्दै चिच्याएको उनले बताए।

""के भइरहेको थियो त्यो मैले बुझ्न पनि सकिनँ। त्यो ज्यादै कठिन दिन थियो। अनि यो समाप्त हुने छाँट देखिँदैन,"" उनले भने।"
"बुधवार विस्फोटनका कारण क्षतिग्रस्त भएको रुसी नौसेनाको एक महत्त्वपूर्ण पानीजहाज डुबेको रुसी रक्षा मन्त्रालयले जनाएको छ।

मस्क्भा नामक उक्त लडाकू पानीजहाजलाई आफूले क्षेप्यास्त्र प्रहार गरेको युक्रेनले जनाएको थियो।

रुसी भाषामा मस्कोलाई भनिने मस्क्भा नाम दिइएको सो लडाकू पानीजहाज वास्तवमा रुसी सेनाको शक्तिको एक जल्दोबल्दो प्रतीक नै थियो।

किएभले उसका नेप्च्युन क्षेप्यास्त्र प्रहारले मस्क्भा क्षतिग्रस्त भएको बताएको थियो।

रुसले भने कुनै हमला भएको बताएको छैन।

बरु आगलागी र विस्फोटनले मस्क्भामा क्षति पुगेको उसले बताएको थियो।

पानीजहाजमा रहेका सबैलाई अर्को जहाजमा सारिएको उसले बताएको थियो।

बिहीवार खराब मौसमका माझ मस्क्भालाई किनारातर्फ तानेर लगिँदै गर्दा डुबेको रुसको रक्षामन्त्रालयले बताएको छ।

'ठूलो धक्का'

मस्कोस्थित सम्वाददाता स्टिभ रोजेनबर्ग भन्छन्, ""मस्क्भा रुसी सैन्य क्षमताको एक प्रतीक जस्तो थियो। त्यो प्रतीक ध्वस्त भएको र डुबेको विषय रुसी सेनाको प्रतिष्ठामा ठूलै धक्का हो।""

""राष्ट्रपति पुटिनको युक्रेनमा उनको सैन्य कारबाही योजना अनुरूप नै अघि बढिरहेको भन्ने भनाइलाई पनि यसले खण्डन गर्छ।""

मस्क्भा ध्वस्त हुनु रुसी नौसेनाको निम्ति गम्भीर धक्का भएको अमेरिकी रक्षा मन्त्रालयले बताएको छ।

१२ हजार टन तौलको उक्त पानीजहाज दुश्मनको कारबाहीमा डुब्ने द्वितीय विश्वयुद्ध यताकै सबभन्दा ठूलो हो।

गएको फेब्रुअरी महिनामा एक युक्रेनी टापुको रक्षार्थ खटिएका युक्रेनी फौजलाई आत्मसमर्पण गर्न माग गरेका कारण पनि सो पानीजहाज कुख्यात बनेको थियो।

मस्क्भा क्रुजर तत्कालीन सोभियत सङ्घ रहेको बेला सन् १९८० को दशकको सुरुमा बनेको हो।

युक्रेनको दक्षिणी शहर मेकलोएभमा निर्माण गरिएको उक्त सैनिक पानीजहाज हालैका दिनमा गोलाबारीका निम्ति रुसी फौजहरूले प्रयोग गर्दै आएका थिए।

एक सय ८६ मिटर लामो पानीजहाज सोभियत नौसेनाको ११६४ एट्लान्ट वर्गको प्रमुख पानीजहाज थियो।

सुरुमा यसलाई स्लाभा भनिन्थ्यो र पछि मस्क्भा नाम दिइएको थियो।

युद्धमा प्रयोग गरिने यो पानीजहाजमा जहाजप्रतिरोधी क्षेप्यास्त्रसहितका अस्त्रहरू छन्।

सन् २००० मा ब्ल्याक सी फ्लिटको प्रमुख ध्वजावाहक बनेको उक्त क्रुजरले सन् २०१५ मा सिरियामा भएको रुसी सैनिक अभियानमा प्रमुख भूमिका खेलेको थियो।

सीआइएको विश्लेषणमा रुस

यसबीच अमेरिकी गुप्तचर निकाय सीआइएका निर्देशक विलियम बर्न्सले रुसलाई एक खतरनाक तर खस्किरहेको विश्व शक्तिको रूपमा व्याख्या गरेका छन्।

उक्त देशको नेता गुनासा, महत्त्वाकांक्षा अनि असुरक्षामा जेलिएको पनि उनले बताए।

युक्रेन युद्ध सुरु भएयता उनले गरेको सबभन्दा विस्तृत सार्वजनिक टिप्पणीमा बर्न्सले रुसका प्रभावक्षेत्र पुनर्स्थापित गर्नु नै आफ्नो भाग्य भएको पुटिनमा अटल विश्वास रहेको बताएका छन्।

उनले आगामी दिनमा झगडालु रुस झनै हतास हुने चेतावनी दिए।"
"रुसले कब्जामा लिएको आफ्नो भूभाग फिर्ता लिन सहयोग पुग्ने भन्दै युक्रेनले सहयोगी राष्ट्रहरूसँग सयौँ ट्याङ्क मागेको छ।

यूके, जर्मनी र संयुक्त राज्य अमेरिकाले युक्रेनलाई केही ट्याङ्क दिने घोषणा गरेका छन्। अरू देशले सहयोगको प्रस्ताव गर्न नै बाँकी छ।

रुस र युक्रेनसँग कति ट्याङ्क छन्

लडाइँ सुरु हुँदा युक्रेनसँग टी-७२ जस्ता झन्डै ९०० वटा ट्याङ्क थिए। ती ३० वर्षभन्दा अघि बनेका थिए।

अहिले ती ट्याङ्क पुराना भइसकेका छन्। त्यसको प्रभाव युद्धमा पनि देखा परिरहेको छ।

लन्डनको किङ्स कलेजकी प्रतिरक्षा अनुसन्धानकर्ता डा. मारिन मिरनका अनुसार कैयौँ युक्रेनी ट्याङ्कहरू सम्भवतः काम नलाग्ने भइसकेका छन्।

ती ट्याङ्क राम्रोसँग मर्मत गरेर राखिएको थिएन।

रुसले ३,००० वटाभन्दा बढी ट्याङ्क प्रयोग गरेर युक्रेनमा आक्रमण गर्‍यो। उससँग अझ धेरै ट्याङ्क आवश्यक पर्दा प्रयोग गर्न मिल्ने अवस्थामा छन्।

युक्रेनले पश्चिमा देशहरूलाई आफूलाई कम्तीमा ३०० वटा आधुनिक ट्याङ्क उपलब्ध गराउन आग्रह गरेको छ।

ती हतियारले रुसले वसन्तयाममा कब्जा गरेका भूभागहरूमाथि पुनः नियन्त्रण जमाउने प्रयासमा प्रयोग हुनसक्ने ठानिएको छ।

""स्थलसेनालाई रुसको प्रतिरक्षा सीमा भङ्ग गर्न ट्याङ्कहरू चाहिन्छ किनभने त्यस्ता क्षेत्रमा भारी हातहतियारसहितको सुरक्षा व्यवस्था छ,"" रोएल यूनाइटेड सर्भिस इन्स्टिट्यूटका वरिष्ठ अनुसन्धान फेलो डा. ज्याक वाट्लिङ भन्छन्।

पश्चिमा देशहरूले युक्रेनलाई कस्ता ट्याङ्क दिन लागेका छन्?

युद्ध सुरु हुँदा पश्चिमा देशहरूले युक्रेनलाई प्रतिरक्षा अस्त्रहरू जस्तै ट्याङ्कभेदी क्षेप्यास्त्रहरू मात्रै उपलब्ध गराएका थिए।

आक्रमणका लागि प्रयोग हुने ट्याङ्क जस्ता हतियार पठाउन रुस उत्तेजित हुने र त्यसले लडाइँलाई चर्काउने उनीहरूको चिन्ता थियो।

अघिल्लो वर्ष युक्रेनलाई २०० वटा टी-७२ ट्याङ्क पोल्यान्ड, स्लोभाकिया र चेक गणतन्त्रले दिएका थिए।

यूके अत्याधुनिक ट्याङ्क उपलब्ध गराउने घोषणा गर्ने पहिलो देशमध्येमा पर्छ। उसले १४ वटा च्यालेन्जर-टू ट्याङ्क दिने घोषणा गरेको। ती ट्याङ्क अचुक निसाना भएका बन्दुकका कारण परिचित छन्।

तर च्यालेन्जर-टूका लागि नेटोमा प्रयोग गरिने अरू ट्याङ्कभन्दा फरक किसिमको गोलीगट्ठा चाहिन्छ। त्यसैले यो ट्याङ्क चलाउन सजिलो नहुनसक्छ।

डा. मिरन भन्छिन्, ""युक्रेनले च्यालेन्जर ट्याङ्कका लागि गोलीगट्ठा आपूर्तिको लागि आफ्ना अरू ट्याङ्कभन्दा अलग्गै आपूर्ति प्रणाली स्थापना गर्नुपर्ने हुन्छ।""

युक्रेनी आग्रहलाई स्वीकार गर्दै जर्मनीले १४ वटा लेपड-टू ट्याङ्क उपलब्ध गराउने घोषणा गरेको छ।

कम तौलका ती ट्याङ्कको गति द्रुत हुन्छ र तिनमा साधारणतया प्रयोग गरिने गोलीगट्ठा नै प्रयोग हुन्छ। धेरै देशले आफ्नो अस्त्रभण्डारबाट गोलीगट्ठा उपलब्ध गराउन सक्छन्।

संयुक्त राज्य अमेरिकाले पनि ३१ वटा शक्तिशाली एम-वन एब्राम्स ट्याङ्क उपलब्ध गराउने बताएको छ।

त्यो विश्वकै अत्याधुनिकमध्येको ट्याङ्क हो। जर्मनीले ट्याङ्क पठाउने घोषणा गरेपछि अमेरिकाले पनि युक्रेनको अनुरोध स्वीकार गरेको हो।

पोल्यान्ड र फिनल्यान्डले जर्मनीबाट लेपड-टू ट्याङ्क खरिद गरेका थिए। उनीहरूले युक्रेनलाई कुल २५ वटा ट्याङ्क दिन सक्ने बताएका छन्।

युक्रेनलाई आफ्नो भण्डारबाट ट्याङ्क उत्पादन गर्न चाहने अरू युरोपेली देशलाई उत्पादक राष्ट्र जर्मनीले त्यसो गर्ने अनुमति दिइसकेको छ।

केही समयअघि यूकेका रक्षामन्त्री बेन वालेसले युक्रेनलाई हतियार उपलब्ध गराइरहेका देशहरूले ट्याङ्कसम्बन्धी युक्रेनी माग सन् २०२३ मा सम्बोधन गरिने अपेक्षा आफूले गरेको बताएका थिए।

जर्मनी र अमेरिकाले किन युक्रेनलाई किन ट्याङ्क दिन समय लगाए?

डाक्टर मिरनका अनुसार अरू पश्चिमा देशले नदिईकनै ट्याङ्कजस्ता अस्त्र आपूर्ति गर्ने विषयमा जर्मनी चिन्तित थियो।

""रुसले उसलाई तोकेर नै 'तिमीले सीमा नाघ्यौ, अब हामी तिमीलाई दण्डित गर्छौँ' भन्छ भन्ने चिन्ता उसमा ‌थियो।""

अमेरिकाको हकमा चाहिँ व्यावहारिक कारणले उसले सुरुमा एब्राम्स ट्याङ्क नपठाएको डा .वाट्लिङ बताउँछन्।

""यो ट्याङ्‌कका लागि धेरै इन्धन चाहिन्छ र युक्रेनमा इन्धनको अभाव छ। अनि एब्राम्सलाई निरन्तर मर्मत गरिरहनुपर्छ।""

त्यही भएर आफूले ट्याङ्क पठाउनुअघि अमेरिकाले युक्रेनलाई पहिला च्यालेन्जर र लेपड ट्याङ्क चलाएर हेर्न भनेको हुनसक्ने मिरनको आकलन छ।

पश्चिमा ट्याङ्कहरूले युक्रेनलाई कस्तो सहयोग पुग्न सक्छ?

पश्चिमा ट्याङ्कहरू रुसी ट्याङ्कभन्दा गह्रुङ्गा छन् र त्यहीँ कारण तिनको प्रयोगमा सीमितता रहेको डा. वाट्लिङ बताउँछन्।

""युक्रेनका अधिकांश पुल तर्न ती एकदमै भारी छन्। त्यही भएर तिनलाई पुल तार्न सघाउने विशेष खालका साधनहरू पनि चाहिन्छन्।""

मिरनका अनुसार यसको अर्थ युक्रेनले ती ट्याङ्क एकदमै सीमित क्षेत्रमा मात्रै प्रयोग गर्न सक्छ।

""युक्रेनले कम नदीहरू भएका क्षेत्रमा चाहिँ ती ट्याङ्क प्रयोग गर्न सक्छ,"" उनले भनिन्।

उनले हिलो भएका ठाउँहरूमा पनि ती ट्याङ्क चलाउन गाह्रो हुने बताइन्।

पश्चिमा देशहरूले पठाएका ट्याङ्कहरू तुरुन्तै निसानामा पर्ने आशङ्का गर्दै उनले भनिन्, ""रुसीहरूले यी नयाँ ट्याङ्कहरूलाई खोजीखोजी नष्ट गर्ने प्रयास गर्नेछन्।"""
"रुस र इरानबीचको सम्बन्धमा न्यानोपन देखिएको र त्यो पूर्णस्तरको रक्षा साझेदारीमा बदलिएको संयुक्त राज्य अमेरिकाले बताएको छ।

अमेरिकी राष्ट्रिय सुरक्षा परिषद्का प्रवक्ता जोन कर्बीका अनुसार रुसले अभूतपूर्व तहको सैन्य सहयोग तेहरानलाई दिइरहेको छ।

उनले दुई देशले घातक ड्रोनहरूको संयुक्त उत्पादन गर्ने विषयमा विचार गरिरहेको विवरण अमेरिकाको जानकारीमा रहेको बताए।

अस्ट्रेलियाले युक्रेनविरुद्ध प्रयोग गर्न रुसलाई ड्रोनहरू आपूर्ति गरेकोमा तीन इरानी नागरिक र एउटा इरानी व्यवसायलाई प्रतिबन्ध लगाउने घोषणा गरेको छ।

अमेरिकी अधिकारीले के भने

पछिल्लो समयमा रुस र इरानबीच सहकार्य बढ्दै गएको छ र युक्रेनले रुसले आफूमाथि आक्रमण गर्न इरानी ड्रोनहरूको प्रयोग गरिरहेको आरोप लगाएको छ।

प्रारम्भिक रूपमा रुसलाई ड्रोन उपलब्ध गराएको अस्वीकार गरेको उक्त मध्यपूर्वी देशले पछि युक्रेनमाथि आक्रमण हुनुअघि केही मात्रामा आपूर्ति गरेको उल्लेख गरेको थियो।

कर्बी ले ड्रोनहरूको उत्पादनमा इरान र रुसको साझेदारी युक्रेन, इरानका छिमेकी र अन्तर्राष्ट्रिय समुदायका लागि घातक हुने टिप्पणी गरे।

“रुसले इरानसँग अस्त्रको विकास र तालिमका क्षेत्रमा सहकार्य गर्न खोज्दैछ,” भन्दै उनले रुसले इरानलाई अत्याधुनिक सैन्य सामाग्री जस्तै हेलिकोप्टर र हवाई प्रतिरक्षा प्रणाली उपलब्ध गराउने आशङ्का अमेरिकाको रहेको बताए।

उनले थपे, “इरान रुसको प्रमुख सैन्य समर्थक बनेको छ… रुसले इरानी ड्रोनहरूको प्रयोग गरेर ऊर्जा केन्द्रहरूमा हमला गरेको छ र दशौँ लाख युक्रेनीहरूलाई ऊर्जा र अन्य संवेदनशील सेवाहरूबाट वञ्चित गरिरहेको छ। इरानको कदमका कारण अहिले युक्रेनमा मानिसहरूले ज्यान गुमाइरहनु परेको छ।”

यूके र अस्ट्रेलियाको धारणा के छ

कर्बीको प्रतिक्रियामा धारणा राख्दै यूकेका विदेशमन्त्री जेम्स क्लिभर्लीले इरान रुसको प्रमुख सैन्य समर्थक बनिसकेको र ती दुई बीचको सम्बन्ध विश्व सुरक्षाका लागि खतरा भएको बताए।

‘कुत्सित सम्झौता’ अन्तर्गत रुसले सयौँ ड्रोनहरू रुसमा पठाएको उनले बताए।

उनले रुसले इरानी सत्तालाई उपलब्ध गराउने सैन्य र प्राविधिक सहयोगले मध्यपूर्वका आफ्ना साझेदार र अन्तर्राष्ट्रिय सुरक्षामा जोखिम थप्ने टिप्पणी गरे।

बलिस्टिक क्षेप्यास्त्रसहित थप अस्त्रहरू प्राप्त गर्ने प्रयास गरिरहेको रुसले आगामी दिनमा इरानलाई दिने सैन्य सहयोग थप बढ्ने अमेरिकी धारणामा आफ्नो मुलुक सहमत रहेको पनि यूकेका विदेशमन्त्रीले उल्लेख गरे।

युक्रेनले इरानले रुसलाई ‘कामिकाजे’ ड्रोन उपलब्ध गराएको आरोप लगाएको छ।

अक्टोबर १७ मा कम्तीमा ८ जनाको ज्यान जाने गरि भएको हमलामा उक्त ड्रोन प्रयोग भएको उसको भनाइ छ।

सुरुमा यसलाई अस्वीकार गरेको भए पनि पछि इरानले ‘सीमित सङ्ख्यामा’ युक्रेन युद्धको कैयौँ महिनाअघि ड्रोनहरू पठाएको बताएको थियो।

युक्रेनका राष्ट्रपति भोलोदिमिर जेलेन्स्कीले त्यो झूटो भएको र युक्रेनले प्रत्येक दिन करिब १० वटा इरानी ड्रोनहरू खसालिरहेको धारणा राखेका थिए।

शनिवार अस्ट्रेलियाकी विदेशमन्त्री पेन्नी वाङले एउटा विज्ञप्तिमा ‘ड्रोनहरूको आपूर्ति इरानले विश्व सुरक्षा अस्थिर बनाउन भूमिका खेलिरहेको प्रमाण भएको’ बताइन्।

उनले तीन इरानी व्यक्ति र एउटा व्यवसायमा लगाइएको प्रतिबन्ध रुसलाई भौतिक समर्थन जनाउनेले त्यसको परिणाम बेहोर्नुपर्ने सन्देश भएको बताइन्।"
"चुनावी परिणामले लगभग अन्तिम आकार लिइसक्दा सत्ता गठबन्धनले मुख्य तीन सहितका महत्त्वपूर्ण पदमा शक्ति बाँडफाँटमा ध्यान केन्द्रित गरेका छन्।

यही गठबन्धन कायम रहने अवस्थामा यतिखेर प्रधानमन्त्री र राष्ट्रपतिको पद कसरी बाँडफाँट गर्ने भन्ने सबैभन्दा ठूलो सकसको रूपमा देखिएको राजनीतिक विश्लेषकहरूले टिप्पणी गरेका छन्।

प्रधानमन्त्रीमा शेरबहादुर देउवा र प्रचण्डबीचको आलोपालो हुने कुनै समझदारी भएको भए त्यससँगै मुख्य पद बाँडफाँटको समस्या देखा पर्ने उनीहरूको टिप्पणी छ।

चुनावपछि १९ मङ्सिरमा पहिलोपटक बसेको वर्तमान सत्ता गठबन्धनको बैठकले आफूहरूबीचको सहकार्यलाई 'निरन्तरता दिन जरुरी रहेको' निष्कर्ष निकालेको थियो।

नेपाली कांग्रेसका उपसभापति पूर्णबहादुर खड्काले पद बाँडफाँटका विषयमा नेताहरूबीच 'कुरा चलिरहेको' बताए पनि त्यस विषयमा 'औपचारिक रूपमा प्रवेश भइनसकेको'ले सार्वजनिक रूपमा थप नबोल्ने बताए।

अङ्कको भार

गठबन्धनभित्र नेपाली कांग्रेसपछिको दोस्रो ठूलो दलका रूपमा नेकपा (माओवादी केन्द्र) रहे पनि सङ्घीय संसदमा उनीहरूबीच झण्डै तेबर सिटको अन्तर हुने देखिन्छ।

एकजना राजनीतिक टिप्पणीकार हरि रोकाले भागबन्डा मिलाउँदा कांग्रेसलाई 'स्वाभाविक रूपमा दुई बराबर एक हुनसक्ने' बताए।

""त्यो भन्नाले अहिलेका तीन मुख्य पदमध्ये प्रधानमन्त्री र राष्ट्रपति कांग्रेसलाई दिनेगरी सन्तुलन मिलाउन समेत सक्छन्,"" उनी भन्छन्।

""एकीकृत समाजवादी राष्ट्रिय दल समेत बन्न नसकिरहेको अवस्था, संस्थागत बनिसकेको पार्टीभित्र अध्यक्षको विकल्प नदेखिएको अवस्था र राष्ट्रपतिको दाबेदार हुन खोजेका अर्का एक वरिष्ठ नेता निर्वाचनमा पराजित बनेको अवस्थामा वहाँहरूले यी मुख्य पदमा दाबी गर्नु प्राकृतिक देखिँदैन।""

उनी एकीकृत समाजवादीका लागि उपराष्ट्रपति वा उपसभामुखजस्ता पदमा व्यवस्थापन हुनसक्ने ठान्छन्।

तर बीबीसीसँग कुरा गर्दा एकीकृत समाजवादीका प्रवक्ता जगन्नाथ खतिवडाले आफ्नो दलले तीन मुख्य पदमध्ये एकमा आफ्नो दाबी गर्ने बताएका थिए।

उनले भने, ""जसमा एक रोज्नुपर्दा हाम्रो जोड राष्ट्रपतिमा हुनेछ।""

तर सत्ता गठबन्धनलाई आफूभित्रै सहज बहुमत नपुगेपछि थप केही दलको साथ आवश्यक पर्ने देखिएको छ।

पुसअघि नयाँ प्रधानमन्त्री नियुक्तिको सम्भावना 'न्यून'
नेपाल निर्वाचन- रास्वपा र राप्रपाले भावी संसद्-मा कस्तो हस्तक्षेप गर्न सक्लान्

माओवादीका एकजना नेता शक्ति बस्नेतले 'अङ्कले नभइ गठबन्धनको मर्मले हिसाब हुनुपर्ने' बीबीसीलाई बताएका छन्।

""विगत हेर्ने हो भने कर्णाली प्रदेशमा कांग्रेसको [प्रत्यक्षतर्फ] एकजना मात्र सांसद हुँदा हामीले मुख्यमन्त्री बनाएका थियौँ,"" बस्नेत भन्छन्।

तर माओवादी अध्यक्ष प्रचण्डले यसअघि बीबीसीसँगको अन्तर्वार्तामा चुनावपछि आफू र शेरबहादुर देउवाबीच आलोपालो सरकार बन्नसक्ने बताएका थिए।

तस्बिर स्रोत, COMPOSITE PHOTO / RSS

के प्रचण्डलाई पहिले प्रधानमन्त्री दिने सर्तमा राष्ट्रपतिमा समेत कांग्रेसलाई साथ दिन सकिन्छ?

""त्यस्तो अवस्थामा त्यो छलफलको विषय बन्न सक्छ,"" शक्ति बस्नेत भन्छन्।

""चुनावी समीक्षापछि कार्यविभाजनबारे हामीले प्याकेजमा सम्झौता गर्छौँ।""

तर यति नै बेला नेपाली कांग्रेसभित्र भावी प्रधानमन्त्रीमा देखिएका झण्डै आधा दर्जन आकाङ्क्षीहरूले नयाँ शक्ति बाँडफाँटको प्रक्रिया सहज नबनाउने ठानिएको छ।

'आलोपालो'ले अप्ठ्यारो

गठबन्धनमा ठूलो दलको हिसाबले कार्यकारी पद प्रधानमन्त्रीमा कांग्रेस, दोस्रो ठूलो दलका हिसाबले राष्ट्रपतिमा माओवादी र तेस्रो ठूलो दलका हिसाबले एकीकृत समाजवादी हुनुपर्ने भए पनि 'त्यो त्यति सहज नरहेको' विश्लेषकहरू बताउँछन्।

इकागज डट कमका प्रधान सम्पादक हरिबहादुर थापाका दृष्टिमा आलोपालो हुने भनिएको अवस्थामा हाल माओवादीलाई राष्ट्रपति पद छाडेमा पछि प्रधानमन्त्री र राष्ट्रपति उसैसँग हुँदा शक्तिसन्तुलन बिग्रन सक्ने चिन्ता कांग्रेस वृत्तमा देखिन्छ।

""आलङ्कारिक राष्ट्रपति भए पनि विगतमा उनीहरूले शक्तिकै प्रयोग गरेकाले त्यो विषय पेचिलो बनेको छ। एउटै दलको व्यक्ति दुवै पदमा हुँदा अध्यादेशहरू रातारात पारित हुनेदेखि संसद् विघटनका विषयमा सामान्य परामर्श पनि नभएको हामीले देखिआएकै हो,"" थापा भन्छन्।

""आलोपालोको विषय चुनावअघि माओवादी निर्णायक शक्ति बन्ने आकलनका भरमा भएको हुनसक्छ। तर अहिले ऊ मात्र निर्णायक हैसियतमा छैन। माओवादी, एमाले र अन्य दलहरू मिलेर समेत सरकार बनाउन सक्ने अवस्था छ। कांग्रेस र एमाले मिलेर समेत सरकार बन्न सक्ने अवस्था सिर्जना भएको छ।""

जसका कारण यतिखेर माओवादीको 'माग गर्ने हैसियत कमजोर रहेको' हरिबहादुर थापा टिप्पणी गर्छन्।

टिप्पणीकार हरि रोका भने एमालेसँग मिलेर कांग्रेसको गठबन्धन बन्ने कुरा 'निकै अप्राकृतिक' हुने ठान्छन्।"
"रुसी राष्ट्रपति भ्लादिमिर पुटिनले आफ्नो परिवारका बारेमा प्रश्न आउँदा कहिल्यै खुलेर कुरा गरेनन्।

सन् २०१५ मा एक पत्रकार सम्मेलनमा उनले आफ्नो छोरीहरूको परिचयको बारेमा सोधिएका प्रश्नहरूलाई छले।

""मेरा छोरीहरू रुसमा बस्छन् र रुसमा मात्रै अध्ययन गरे। म उनीहरूप्रति गर्व गर्छु,"" उनले भने।

""उनीहरू तीन विदेशी भाषा राम्रोसँग बोल्छन्। म कसैसँग कहिल्यै आफ्नो परिवारको कुरा गर्दिनँ।""

पुटिनले नाम भन्न नचाहे पनि अरूले नाम सार्वजनिक गरेका छन्।

पछिल्लो पटक अमेरिकाले ३६ वर्षीया मारिया भोरोन्तसोभा र ३५ वर्षीया क्याटरीना तिख्नोभालाई प्रतिबन्ध लगाएको छ।

""पुटिनका धेरै सम्पत्ति परिवारका सदस्यहरूले लुकाएको हामीलाई विश्वास छ त्यसकारण हामीले उनीहरूमाथि प्रतिबन्ध लगाएका हौँ,"" एक अमेरिकी अधिकारीले बताए।

राष्ट्रपति पुटिनको पारिवारिक जीवनका बारेमा औपचारिक रूपमा थोरै मात्र कुरा भनिएको भए पनि सञ्चारमाध्यममा आएका कुरा, दस्ताबेज र कहिलेकाहीँ उनले बोलेका कुराबाट उनका दुई छोरीहरूको बारेमा केही कुरा थाहा हुन्छ।

ती दुवै पुटिन र उनका पूर्वपत्नी लुड्मिलाका सन्तान हुन्। पुटिन र लुड्मिलाको सन् १९८३ मा विवाह भएको थियो। त्यतिबेला लुड्मिला विमान परिचारिका थिइन् र पुटिन केजीबीमा काम गर्थे।

उनीहरूको विवाह पुटिन राजनीतिक जीवनमा तीव्र गतिमा अगाडि बढेको समयमा ३० वर्ष टिक्यो।

सन् २०१३ मा उनीहरू छुट्टिए। पुटिनले ""त्यो संयुक्त निर्णय भएको र आफूहरूले विरलै एकअर्कालाई भेट्ने र दुवैको आ-आफ्नै जीवन भएको"" बताएका थिए भने लुड्मिलाले पुटिन ""पूर्ण रूपमा आफ्नो काममा डुब्ने"" बताएकी थिइन्।

उनीहरूको जेठी छोरी मारिया भोरोन्तसोभा सन् १९८५ मा जन्मिएकी थिइन्। उनले सेन्ट पिट्सबर्ग विश्वविद्यालयमा जीवविज्ञान र मस्को स्टेट विश्वविद्यालयमा चिकित्सा विज्ञान पढिन्।

भोरोन्तसोभा अहिले मानवशरीरको ग्रन्थि प्रणाली विज्ञ छिन् र यसैसम्बन्धी एक पुस्तककी सह-लेखिका पनि हुन्।

उनी व्यवसायी महिला पनि हुन्। बीबीसी रुसी सेवाले एउटा विशाल चिकित्सा केन्द्र निर्माणको योजना बनाइरहेको एक कम्पनीमा उनको लगानी रहेको पत्ता लगाएको छ।

भोरोन्तसोभाले कुनै समय रुसी ऊर्जा कम्पनीमा काम गरेका नेदरल्यान्डका व्यवसायी जोरिट होस्ट फास्सेनसँग विवाह गरेकी थिइन्। यद्यपि उनीहरू छुट्टिएको विवरण आएका छन्।

युक्रेन आक्रमणपछि उनीसँग भेटेका मानिसहरूका अनुसार उनले आफ्नो बुबाको कार्यलाई समर्थन गर्छिन् र युद्धका बारेमा अन्तर्राष्ट्रिय सञ्चारमाध्यममा आएका कुरामा शङ्का गर्छिन्।

तुलनात्मक रूपमा बहिनी क्याटरीना तिख्नोभा सार्वजनिक रूपमा परिचित छिन्। उनी एक रक-एन-रोल नृत्याङ्गना हुन् र सन् २०१३ मा आफ्नो साथीसँग नाच्दै एक अन्तर्राष्ट्रिय प्रतियोगितामा पाँचौँ भएकी थिइन्।

त्यही वर्ष उनले बुबाको लामो समयका साथीको छोरा किरिल शामालोभसँग विवाह गरिन्।

उनीहरूको विवाह सेन्ट पिटर्सबर्ग नजिकैको विलासी रिसोर्टमा भएको थियो। कामदारहरूका अनुसार उनीहरू विवाहका लागि तीन सेता घोडाले तानेको हिमरथमा आएका थिए।

सन् २०१८ मा शामालोभलाई अमेरिकाले प्रतिबन्ध लगाएको थियो। अमेरिकाले उनको सम्पत्ति विवाहपछि नाटकीय रूपमा बढेको बताएको थियो। उनीहरू छुट्टिइसकेका छन्।

तिख्नोभा अहिले व्यवसाय र शैक्षिक क्षेत्रमा छिन्। सन् २०१८ उनी रुसी सञ्चारमाध्यममा न्यूरोटेक्नोलोजीको बारेमा बोलेकी थिइन् भने सन् २०२१ मा एउटा व्यावसायिक कार्यक्रममा बोलेकी थिइन्। ती दुवै बेला उनी पुटिनको छोरी भएको कुरा बताइएको थिएन।

ती दुवैले राष्ट्रपति पुटिनसँग धेरै समय नबिताएको बताइन्छ।

पुटिनका नातिनातिना पनि छन्। उनले सन् २०१७ मा एउटा कार्यक्रममा उनीहरू छन् भनेका थिए तर कति जना छन् वा कुन छोरीबाट जन्मेका हुन् बताएनन्।"
"भाइको शवपेटिका भुइँमा राखेसँगै उल्याना रुन थाल्छिन्।

उनका २३ वर्षीय भाइ भान्या युक्रेनमा युद्धको अग्रपङ्क्तिमा मारिएका रुसी सैनिक थिए। उल्याना उनको अन्तिम संस्कारमा सहभागी हुन गइन्।

""त्यहाँ उनीहरूले एक नायकको मृत्यु भएको बताए,"" उनले भनिन्।

""मेरो मनमा प्रश्न उठ्यो 'यहाँ नायक भन्नुको अर्थ के हो?' यो निरर्थक छ। म मेरो दिवङ्गत भाइका लागि कुनै उपाधि वा उपनाम चाहन्नँ।""

उनका बुबा बोरिस पुत्रशोकमा छन्। यद्यपि उनी भने भान्याले देशको निम्ति लड्दै गर्दा ज्यान गुमाएकोमा गर्व गर्छन्।

उनका लागि द्वन्द्व भनेको ""फासीवादको प्रचार गर्ने सरकार""विरुद्धको लडाइँ हो।

यो विचारमा रुसी राष्ट्रपति भ्लादिमिर पुटिनका शब्दहरूको झल्को पाइन्छ।

पुटिनेल युक्रेनलाई नाजीवादबाट मुक्त गर्न सहयोग गरिरहेको दाबी गर्दै आएका छन्।

उनले युक्रेन सरकारले नरसंहार गरेको आरोप लगाउँदै आएका छन्। तर त्यस्तो आरोप पुष्टि गर्ने प्रमाण भने छैन।

""भान्याको मृत्यु हुनुअघि हामीले कहिल्यै पनि युद्धको विषयमा छलफल गरेका थिएनौँ,"" उल्याना बुबासँगको आफ्नो सम्बन्धबारे चर्चा गर्दै भन्छिन्, ""तर भाइको मृत्युपछि हामीबीच यस विषयमा निकै कडा बहस भयो।""

बीबीसी स्टोरीभिलको एउटा नयाँ फिल्मका लागि यी बुबा र छोरीले युद्धको बारेमा बहस गरेका छन्। उनीहरूबीच भएको जस्तै छलफल आज रुसका धेरै परिवारमा चलिरहेको छ।

कानुनले सेनालाई बदनाम गर्ने वा सैन्य कारबाहीलाई ""विशेष सैन्य कारबाही""को साटो युद्धको रूपमा चित्रण गर्ने टिप्पणीहरूलाई निषेध गरेको छ।

त्यसैले युक्रेनविरुद्ध रुसको आक्रमणबारे त्यहाँका सर्वसाधारणले के महसुस गर्छन् भन्ने अनुमान गर्न गाह्रो छ।

तर एउटा स्वतन्त्र रुसी अनुसन्धान समूहद्वारा सन् २०२२ को नोभेम्बरमा प्रकाशित एक सर्वेक्षणको नतिजाले युद्धले भिन्नाभिन्नै पुस्तामा मतविभाजन गरिदिएको देखाउँछ।

उमेरले ४० वर्ष र त्यसभन्दा माथिका ७५ प्रतिशत सहभागीले युद्धको समर्थन गरे। त्यस्तै १८ देखि २४ वर्ष उमेर समूहका ६२ प्रतिशत सहभागीहरूको मत भने फरक छ।

रुसी चलचित्र निर्माता अनास्तासिया पोपोभाले वृत्तचित्र छायाङ्कन गर्न देशभरिको यात्रा गर्ने क्रममा उक्त अध्ययनको नतिजा आफ्नो धारणासँग मेल खाएको बताइन्।

""मैले परिवारका सदस्यहरूबीच धेरै मतभेद भएको देखेँ। हरेक क्षण राज्यद्वारा सञ्चालित टीभी हेर्ने सोभियत सङ्घको समयमा हुर्किएको पुस्ताले युद्धलाई समर्थन गरेको पाएँ। उनीहरूका छोराछोरीहरू भने प्रायः युद्धविरुद्ध थिए। मेरो आफ्नो परिवारमा पनि उस्तै विभाजन उत्पन्न भएको छ,"" उनले आफ्नो बुबाले सैन्य कारबाहीलाई समर्थन गरेको बताउँदै भनिन्।

समाचारका लागि राज्यद्वारा सञ्चालित टीभीमा भर पर्नु भनेको दैनिक रुसको सरकारी आधिकारीहरूको कथ्यमा ध्यान केन्द्रित गर्नु हो।

उल्याना र उनको उमेर समूहका अन्यले भने यूट्यूब र सामाजिक सञ्जालजस्ता माध्यमबाट जानकारी सङ्कलन गर्ने सम्भावना बढी हुन्छ।

""माफ गर्नुहोस्, तर म आफूले महसुस गरिरहेको पीडा अलिकति पनि अभिव्यक्त गर्न सक्दिनँ,"" उल्यानाले भनिन्।

युद्धले मानिसहरूलाई परिवर्तन गरेको उनको बुझाइ छ।

""म मस्कोमा गुड्ने मेट्रोमा मानिसहरूलाई हेर्छु। उनीहरू समाचार पढ्छन्, त्यसपछि पर हेर्छन्। अब त एउटा मान्छेले अर्को मान्छेको आँखामा हेर्न छोडेको छ,"" उनले भनिन्।

पोपोभाले ठूला सहरबाहिर उल्लेख्य सङ्ख्यामा मानिसहरूले युद्धको समर्थन गरेको कुरामा जोड दिइन्।

मस्कोबाट ९७ किलोमिटर टाढा रहेको आफ्नो गाउँ आर्कान्जेल्स्कोमा भान्याको अन्तिम संस्कारको छायाङ्कन गर्दै गर्दा यो कुरा स्पष्ट भएको उनी बताउँछिन्।

उल्याना आफ्नो भाइलाई नायकको मान्यता दिइएको क्षणबारे पनि बोल्छिन्।

""मैले ती मानिसहरूलाई नियालिरहेकी थिएँ। तब मलाई उनीहरूले आफूले बोलेका शब्दहरूमा साँच्चै विश्वास गर्छन् भन्ने लाग्यो,"" उनी भन्छिन्,""उनीहरूले भान्या एक सच्चा देशभक्त भएको र आफ्नो मातृभूमिको रक्षा गर्दागर्दै नायक बनेर मरेको बताएका थिए।""

""मलाई थाहा छ केही अनुचित कुरा भइरहेको छ। युद्धमोर्चामा कसलाई बचाउन हामी होमिनुपर्ने हो? हाम्रा युवाहरू केका लागि मरिरहेका छन्? मैले मेरो भाइलाई कफिनमा ल्याइनेछ भन्ने कुरा कल्पना समेत पनि गरेकी थिइनँ।""

भान्या चार भाइबहिनीमध्ये कान्छो र एक मात्र छोरा थिए।

युक्रेन युद्धमा घाइते सैनिकको छातीबाट ग्रिनेड निकाल्न 'असाधारण शल्यक्रिया'
एक क्षेप्यास्त्र हमलामा सयौँ रुसी सैनिक मारिएको युक्रेनको दाबी

""ऊ निकै लोकप्रिय थियो,"" उल्याना भन्छिन्।

""ऊ निकै उदार वातावरणमा हुर्किएको थियो,"" बोरिस भन्छन्। ""कला र सङ्गीत सिक्ने विद्यालय, खेलकुद... मैले आफूले देखेको सपना सबै उसलाई हस्तान्तरण गरेको थिएँ।""

घरबाट निस्किएपछि भान्या सिर्जनशील लेखन पढ्न मस्कोको एउटा साहित्यिक संस्थानमा गएका थिए।

उनले बोल्शोई नाट्यशालासहित अन्यको प्रयोगात्मक प्रस्तुतिहरूमा अभिनय पनि गरेका थिए।

बोरिसका अनुसार विवाह गर्न नचाहने एउटी युवतीसँग प्रेममा परेपछि भान्याको निकै पीडामा परेका थिए।

""यो संसार जीवनबारे आफ्नै दृष्टिकोण र नैतिक मापदण्डसहितको रङ्गमञ्च हो। पारिवारिक मूल्यहरूका बाबजुद पुरुष र महिलाले खुला रूपमा सम्बन्ध राख्छन्,"" बोरिस भन्छन्।

भान्या नाट्यकर्ममा निकै खुसी देखिएको उल्याना बताउँछिन्। तर उनीहरूका बुबाले भने रङ्गमञ्चका कारण छोरा केही समस्यामा परेको बताए।

""ऊ उनीहरूको संसारप्रतिको बुझाइबारे सन्तुष्ट थिएन। उनीहरू रुसबारे सधैँ नकारात्मक छन्। उनीहरूका लागि रुसीहरू कोही होइनन्। उनीहरू आफ्ना पुर्खा र रुसको सम्पूर्ण इतिहास नै निरर्थक ठान्छन्। तर उसको विचार त्यस्तो थिएन। हामीले यसबारे कुरा गरेका थियौँ।""

त्यसैले आफू र भान्या उनले सेनामा भर्ती हुने निष्कर्षमा पुगेको बोरिस बताउँछन्।

""सिर्जनात्मक कलाको क्षेत्रमा तपाईँलाई जीवन उपयोगी अनुभव चाहिन्छ,"" बोरिस भन्छन्।

""त्यस्तो अनुभव कहाँ पाइन्छ भनेर खोज्दै जाँदा हामीले महान् लेखकहरूको सुझाव पछ्याउने निर्णय गर्‍यौँ। र उनीहरूको सुझाव थियो - सेनामा भर्ती हुनू।""

भान्या अनिवार्य सेवाको निम्ति सेनामा भर्ती भएका थिए। त्यसपछि थप रोचक चुनौतीहरूको खोजीमा थप सैन्य सम्झौता गरे।

उनी गत वर्ष फेब्रुअरीमा युक्रेनका सहरहरूमा व्यापक आक्रमण गर्दा रुसले कब्जा गरेको क्राइमियाको सेभास्टोपोल सहरमा खटिएका सैनिक थिए।

युक्रेनको बन्दरगाह सहर मारिऊपोल पठाउनुअघि उनलाई आफ्नो परिवारसँग बिदा माग्न भनिएको थियो।

""हामीले लामो समयसम्म कुरा गरेका थियौँ, एक घण्टाभन्दा बढी,"" उल्याना भन्छिन्।

""उसको आँखामा आँसु थियो। मैले उसलाई भनेको थिएँ 'भान्या, मलाई तिम्रो वरपर के छ देखाऊ।' उसले मलाई मशीनगन देखायो। ठ्याक्कै त्यसरी नै जसरी उसले सानो छँदा मलाई आफ्नो खेलौना देखाउने गर्थ्यो।""

बोरिसले उनलाई भान्याले पठाएको भिडिओ सन्देश देखाए। ""हाम्रो कार्य न्यायोचित छ,"" भान्याले भनेका छन्। ""सबैलाई सम्झना। म त्यहाँ पुगेपछि लेख्नेछु। अँगालोभरिको माया।""

""त्यो नै उसले बोलेका अन्तिम शब्दहरू थिए,"" बोरिसले भने।

उनको गत मार्च १५ मा मारिऊपोलको एजोभ्स्टल स्टील उद्योगनजिकै मृत्यु भएको थियो।

उनको मृत्युपछि उल्याना र बोरिसमा युद्धबारे भिन्न धारणा देखियो।

बोरिसले उल्याना सोभियत गणतन्त्रहरूको ""भाइचारा"" बुझ्न उमेरले निकै सानो भएको टिप्पणी गरे।

सोभियत सङ्घको पतनले ""धेरै पुस्ताको मानसिकतामा प्रभाव पारेको र रुसीहरू उनीहरूका शत्रु थिए भन्ने कुरा स्थापित गरिदिएको"" उनको तर्क छ।

उनको बोलीमा राष्ट्रपति पुटिनको झझल्को आउँछ जसले सोभियत साम्राज्यको पतनलाई ""बिसौँ शताब्दीको सबैभन्दा ठूलो भूराजनीतिक प्रकोप""को सङ्ज्ञा दिएका छन्।

युक्रेनले सन् १९९१ मा सोभियत सङ्घको पतन हुनुभन्दा केही समयअघि नै स्वतन्त्रता घोषणा गरेको थियो।

रुसी राष्ट्रपति पुटिन युद्धको दोष नेटो र पश्चिमा देशहरूलाई दिन्छन्।

उनीहरूले रुसलाई कमजोर बनाउन र अन्त्यमा नष्ट पार्न खोजिरहेको पुटिनको आरोप छ। बोरिसले पनि सोही कथ्यलाई आफ्नो विचारको आधार बनाएका छन्।

""आजको सन्दर्भमा 'युद्धलाई वर्जित गर्नु'को अर्थ एउटै छ - 'रुसीहरूको मृत्यु।' यो रुसी विश्वका लागि, रुसी मनहरूका लागि र हाम्रो संस्कृतिको लागि गर्नुपर्ने सङ्घर्ष हो,"" बोरिसले उल्यानालाई भने।

उल्याना यस्तो धारणा राख्दिनन्। यद्यपि कहिलेकाहीँ उनी पनि केही बहकिन्छिन्।

पोपोभाले उल्याना जोर्जामा छुट्टी मनाउन गएको बेलाको दृश्य खिचेकी छन्।

प्रतिबन्धका कारण रुसीहरूले भ्रमण गर्न सक्ने सीमित देशहरूमध्ये जोर्जा पनि पर्छ। त्यहाँ उल्याना र उनका साथीहरूले खाना खाँदै गर्दा युद्धको विषयमा छलफल गर्छन्। त्यहाँ उल्यानाले तथ्यहरूमाथि प्रश्न गर्न थाल्छिन्।

""म मेरो भाइले व्यर्थमा ज्यान गुमाएको होइन भन्ने कुरामा विश्वास गर्न चाहन्छु। तपाईँ हारको औचित्य पुष्टि गर्न खोज्नुहुन्छ। यो धेरै पीडादायी छ। तपाईँको भरोसाको केन्द्र केही त हुनुपर्छ,"" उल्याना आफ्नो विचार राख्छिन्।

भान्याको घरमा परिवारले उनको नाममा एउटा स्मारक बनाएको छ। त्यहाँ उनको मृत्यु भएको मारिऊपोलको माटो राखिएको छ। कहिलेकाहीँ बुबा र छोरी त्यसको अघिल्तिर एकसाथ उभिएको देखिन्छन्।

उल्याना तमाम मतभेदहरूका बाबजुद आफ्नो बुबासँग राम्रो सम्बन्ध कायम राख्न चाहन्छिन्।"
"युक्रेनमा लड्न पठाइँदा सर्गेइले आफ्नो छोरालाई त्यहाँ नजान आग्रह गरेका थिए।

""त्यहाँ तिम्रा आफन्तहरू छन्। जान नमान,"" आफूले स्टाट्सलाई भनेको कुरा उनी सम्झिन्छन्। सर्गेइ आफूले पनि सेनामा काम गरेका थिए। ""'तर उसले आफू जाने बतायो। त्यसो गर्नु उचित भएको उसको विश्वास थियो। मैले उसलाई ऊ संवेदनाहीन बनेको बताएँ। दुर्भाग्यवश पछि त्यही कुरा प्रमाणित भयो।""

सर्गेइ र स्टाट्स उनीहरूको वास्तविक नाम होइन। उनीहरूको परिचय गोप्य राख्न हामीले नाम परिवर्तन गरेका छौँ। उनको कथा सुन्न हामी सर्गेइले घरमा गयौँ।

""ऊ युक्रेन गयो। त्यसपछि लड्न अस्वीकार गरे के हुन्छ भन्ने प्रश्नसहितका सन्देशहरू मैले उसबाट पाउन थालेँ,' उनले भने।

युद्धमा के भएको थियो

स्टाट्सले एउटा युद्धबारे आफ्ना बुवालाई जानकारी गराए।

भाडाका सैनिक पठाउने रुसी कम्पनीको 'मुख्यालयमा आक्रमण'
अमेरिका भन्छ- इरान रुसको प्रमुख 'सैन्य सहयोगी'
युद्धको 'पहिलो चरण' सकिएको घोषणा, के रुस असफल भएको हो

उसका अनुसार [रुसी] सैनिकहरूलाई कभर उपलब्ध गराइएको थिएन। कुनै गुप्त सूचना उपलब्ध थिएन, तयारी पनि थिएन। अघि बढ्न निर्देशन दिइएको थियो तर अघि बढ्दै जाँदा के हुन्छ थाहा थिएन।""

""तर युद्धमा सहभागी हुन अस्वीकार गर्नु उसका लागि कठिन निर्णय थियो।""

मैले उसलाई भनेँ, ""त्यस्तो निर्णय गर्दा ठिक हुन्छ। यो हाम्रो युद्ध होइन, यो हाम्रो मुक्तिको युद्ध होइन।"" उसले आफ्नो अस्वीकृति लिखित रूपमै पेस गर्ने बतायो। लड्न अस्वीकार गर्ने ऊसहित अन्यको बन्दुक खोसियो र उनीहरूलाई सशस्त्र टोलीले थुन्यो।""

छोरालाई छुटाउन सर्गेइले निकै दौडधुप गरे। सैन्य अधिकारीदेखि अभियोजनकर्ता अनि अनुसन्धानकर्ताहरूसँग सहयोगका लागि याचना गरे।

उनको प्रयास सार्थक पनि भयो। स्टाट्सलाई रुस फिर्ता पठाइयो।

अस्वीकार गर्ने सैनिकलाई कसरी दिइयो यातना

उनले बन्दी बनाइएका बेला आफूमाथि गरिएको व्यवहारबारे बुवालाई बताए। कसरी रुसी सेनाका ''विभिन्न समूहले'' युद्धमा सहभागी हुन दबाव दिने प्रयास गरेका थिए भन्ने कुरा उनले सुनाए।

""उसलाई कुटपिट गरिएको थियो र गोली हान्नका लागि लगे जसरी बाहिर लगिएको थियो। उसलाई जमिनमा सुत्न लगाएर १० सम्म गन्न भनिएको थियो। तर उसले अस्वीकार गर्‍यो। त्यसपछि पेस्तोलले उसको टाउकोमा कैयौँ पटक हानियो। आफ्नो अनुहार रक्ताम्मे भएको उसले मलाई बतायो।''

''त्यसपछि उसलाई अर्को कोठामा लगियो अनि आफूसँग नगए मारिदिने धम्की दिइयो। तर त्यसै बेला कसैले मेरो छोरालाई गोदाममा काम लगाउने बताए।''

फेब्रुअरीमा रुसले युक्रेनमाथि पूर्ण आक्रमण सुरु गर्दा स्टाट्स सेनामै कार्यरत थिए। युक्रेनमा ""विशेष सैन्य कारबाही"" का लागि प्रशिक्षित सेना मात्रै परिचालन गरिने राष्ट्रपति भ्लादिमिर पुटिनले वाचा गरेका थिए।

तर सेप्टेम्बर महिनासम्ममा परिस्थिति फेरिइसकेको थियो। राष्ट्रपतिले ""आंशिक परिचालन"" को घोषणा गरे जसअन्तर्गत लाखौँ सर्वसाधारण मानिसलाई पनि पठाइयो।

नयाँ समूहका कैयौँ अधिकारीहरूले पर्याप्त उपकरण अनि तालिमबिनै युद्धभूमिमा पठाउन लागिएको गुनासो गरेका थिए।

युक्रेनबाट प्राप्त कैयौँ सूचनाका अनुसार युद्धको अग्रपङ्क्तिमा जान अस्वीकार गरेका कारण त्यहाँ परिचालित रुसी सैनिकहरूलाई हिरासतमा राखिएको छ। कतिपयलाई भूमिगत तल्लाहरूमा राखिएको छ।

""यो मानिसहरूलाई रक्तपातमा फर्काउने शैली हो,"" रुसको मुभमन्ट अफ कन्साइअन्ट्स अब्जेक्टर्सकी एलेना पोपोभाले भनिन्। ""कमान्डरहरूको उद्देश्य सेनालाई त्यसरी राख्ने हुन्छ। कमान्डरहरूले हिंसा र धम्कीको भाषा मात्रै जानेका हुन्छन्। तर कसैलाई लडाइँ गर्न जान दबाव दिन मिल्दैन।""

अग्रमोर्चामा जान नचहानुको कारण के हो

केही रुसीहरूले आफ्नो नैतिक अडानका कारण युद्धको अग्रमोर्चामा फर्किन नचाहेका हुनसक्छन्। तर त्यसबाहे पनि अरू सामान्य कारणहरू छन्।

""आफूले चाहेभन्दा बढी पटक अग्रपङ्क्तिमा खटिनु परेका कारण पनि कतिपयले लड्न अस्वीकार गरेको हुन्,"" एलेना पोपोभा भन्छिन्।

""अर्को कारण भनेको उनीहरूमाथि गरिएको गलत व्यवहार हो। भोक र जाडो खप्दै उनीहरूले सेनाको बचाउका लागि जमिन खनेर बनाइने खाडलमा समय बिताउनुपरेको छ। तर जब उनीहरू त्यहाँबाट फर्किन्छन् कमान्डरहरूको खप्की गाली खान्छन्।""

के भन्छ रुस

कारागार अनि भ्रमित सैनिकबारे सार्वजनिक भएका विवरणहरूको रुसी पक्षले खण्डन गर्दै आएको छ।

""हामीसँग [रुसी सैनिकहरूका लागि] कुनै शिविर वा थुनामा राख्ने स्थान वा अन्य त्यस्तो सुविधा छैन,"" यसै महिनाको आरम्भतिर राष्ट्रपति पुटिनले जोड दिँदै भने। ""यो सबै अर्थहीन र कपोलकल्पित दाबी हो जसलाई प्रमाणित गर्ने कुनै आधार छैन।""

""सैनिकहरू युद्धका बेला रणभूमिबाट फर्किनुसँग हामीलाई कुनै समस्या छैन,"" पुटिनले भने।

""गोलाबारी भइरहेको वा बम खसिरहेको अवस्थामा सबै सामान्य मानिसहरूले प्रतिक्रिया नजनाई बस्न सक्दैनन्। त्यो मानसिक तहमा पनि हुन सक्छ। तर अनुकूलनको एउटा निश्चित अवधिपछि हाम्रा मानिसहरू भव्य रूपमा लड्छन्।""

अरू सैनिकले के भोगे

एक रुसी लेफ्टिनेन्ट आन्द्रेइले लड्न छाडे। जुलाईमा युक्रेनमा तैनाथ गरिएका उनलाई त्यसपछि थुनामा राखियो।

त्यहाँको अवस्थाबारे जानकारी गराउन उनले आफ्नी आमा ओक्शानालाई सम्पर्क गर्न सफल भए। हामीले उनीहरूको पनि नाम परिवर्तन गरेका छौँ।

""उसले आफूमातहत रहेका सैनिकलाई मृत्युको मुखमा धकेल्न आफूले अस्वीकार गरेको बतायो,'' ओक्शानाले भनिन्।

''नेतृत्वकर्ताका हिसाबले अघि बढे आफूहरू जीवितै बाहिरिन नसक्ने कुरा उसले बुझेको थियो। त्यही कारण मेरो छोरालाई कारागार पठाइयो। त्यसपछि ऊ र अन्य चार सैन्य अधिकारीलाई भूमिगत तल्लामा राखिएको खबर मैले पाएँ। तर उनीहरूसँग पाँच महिनादेखि सम्पर्कविहीन छन्।""

""पछि उनीहरूलाई राखिएको भवनमा आक्रमण भएको र त्यसपछि पाँचै जना हराएको मलाई बताइयो। उनीहरूले केही पनि नभेटिएको मलाई बताए। उनीहरूको आधिकारिक अवस्था ""युद्धका क्रममा हराएको"" भन्ने छ।""

""यसको कुनै अर्थ म देख्दिनँ। यो निरर्थक कुरा हो। मेरो छोरामाथि जस्तो व्यवहार गरियो त्यो गैरकानुनी मात्रै होइन, अमानवीय पनि छ।''"
"आगामी फेब्रुअरीमा युक्रेन युद्ध सुरु भएको एक वर्ष पुग्नै लाग्दा सन् २०२३ युक्रेनमा थप युद्ध चर्कने, नयाँ प्रतिबद्धताहरू थपिने वा निर्दयी गतिरोधको अवस्था जारी रहने, के होला?

बीबीसीका रुस मामिला सम्पादक स्टीभ रोजनबर्ग र अन्तर्राष्ट्रिय सम्पादक जेरेमी बउअनले आफ्ना विचार बीबीसीको टुडे कार्यक्रममा व्यक्त गरेका छन्।

महिनौँको थकानयुक्त लडाइँ र दुवैतर्फ भइरहेका दुर्भाग्यपूर्ण क्षतिपछि के रुसी राष्ट्रपति भ्लादिमिर पुटिनमा युद्धको खिन्नता देखिन्छ?

स्टीभ रोजनबर्ग:""खिन्नता छैन, छैन - त्यसको सङ्केत छैन। रुसी राष्ट्रपतिको नयाँ वर्षको सन्देशमा हामीले पुटिन यतिखेर कहाँ छन्, के सोचिरहेका छन् र सन् २०२३ मा उनले रुसलाई कहाँ लैजान खोजिरहेका छन् भन्ने भेउ पाउन सक्छौँ।

""उनले वास्तवमा के भने भन्ने कुरालाई अलग्गै राख्ने हो भने दृश्यहरूले वास्तवमै सबै कुरा भनिरहेका छन् भन्ने लाग्छ। किनभने जब उनले आफ्नो भाषण गरिरहेका थिए उनी पछाडी बर्दी पोशाक लगाएका पुरूष र महिलाहरू उदास अनुहारमा देखिन्थे। त्यो धेरैको ध्यान आकृष्ट गर्ने तस्विरले देशलाई भनिरहेको थियो: 'यो तपाईँहरूको अहिलेको देश हो। यो सन् २०२३ को रुस हो - युद्धमा रहेको देश।'

उनले यसलाई युद्ध नभनिरहे तापनि यो त्यस्तो देश हो जहाँ सबथोक युक्रेन, नेटो, पश्चिमा विश्वमाथि सैन्य जित हासिल गर्न लागिपरेका छन्।

जहाँ सबै यी उद्देश्यमा सघाउन भन्ने अपेक्षा गरिएको छ र उनीहरूबाट उच्चतम त्यागका लागि तयारी खोजिएको छ - यसबारे कुनै बहस, छलफल आवश्यक छैन। झण्डाको वरपर घुम्नु र तपाईँका नेताको रूपमा मेरो वरपर घुम्नु।

ती दृश्यहरू मात्र थिए र जब तपाईँले उनले वास्तवमै भनेको कुरा सुन्नुहुन्छ भने त्यसमा कुनै मेलमिलापको कुरा छैन, सम्झौताको सङ्केत भेटिँदैन, 'यस भद्रगोलबाट मुक्ति खोजौँ' भन्ने आभास देखिँदैन।

यो राष्ट्रपतिको जित सुनिश्चित गर्ने मनसाय हो। या त उनले साँच्चिकै जित सम्भव छ भन्ने विश्वास गर्छन् वा यस अवस्थामा उनी पछाडी फर्कन नसक्ने ठान्छन्।

र यतिखेर पुटिनसँग रहेको विकल्प भनेको अगाडि बढिरहनु र उनीलाई लाभ हुनेगरी के परिवर्तन होला भन्ने आशा गर्नु मात्र रहेको हुनसक्छ।

जेरेमी ब उअन :""[युक्रेनका राष्ट्रपति भोलोदिमिर जेलेन्स्कीले चर्चा गरिरहेको बिषय] भनेको आफूहरूले गुमाएका जमिन फिर्ता ल्याउनु हो - र त्यसमा उनले सन् २०१४ मा गुमाएको एउटा विशाल प्रान्त क्राइमियाको समेत कुरा गरेका छन्।

यतिखेर जेलेन्स्कीले आफूलाई उत्कृष्ट युद्धकालिन नेताका रूपमा प्रस्तुत गरेका छन्। तर उनीहरूले के कति सफलता हासिल गर्न सक्छन् भन्ने प्रश्न नेटो र खासगरी अमेरिकाबाट प्राप्त हुने सहायतासँग गएर जोडिन्छ। हाइमार्सजस्ता परिस्कृत क्षेप्यास्त्र प्रणालीले धेरै क्षति पुर्‍याएका समेत छन्।

तर वासिङ्टनमा राष्ट्रपति बाइडन भने युक्रेनलाई हार्न दिन नहुने भन्दै त्यसका लागि उसलाई साथ दिइनुपर्ने बताइरहेका छन्। उनले साँच्चिकै परमाणु अस्त्रको जोखिम देखा पर्नेगरी रुसलाई त्यति धेरै कुनामा पुर्‍याउन नहुने समेत भन्दै आएका छन्।

यतिखेर युक्रेनीहरूले आफ्ना गुमेका जमिन पुन:प्राप्तिका लागि निकै धेरै हमला गर्नसक्ने शक्ति आवश्यक पर्ने बताउँदै आएका छन्। रुसीहरू दक्षिणी सहर खेअर्सनबाट पछाडि हटिरहँदा म युक्रेनमा थिएँ। त्यस क्षेत्रमा रहेका मैले कुरा गरेका सबै कमाण्डरहरूले युद्ध चाहे जसरी जित्नका लागि निकै धेरै हमला गर्ने शक्ति हुनुपर्ने बताएका छन्। जसमा उनीहरूले आधुनिक ट्याङ्क, विमानहरू मागिरहेका छन् र ती उनीहरूले नपाइरहेका सामग्री हुन्।""

के युक्रेनका लागि वैदेशिक सहायता घट्ला?

स्टीभ रोजनबर्ग:""मलाई लाग्छ त्यो [पुटिनको] मूल्याङ्कनको एउटा पाटो हो। किनभने २४ फेब्रुअरीपछि जति खराब अवस्थाहरू आए तापनि उनले आफूसँग बलिया कार्डहरू भएको ठान्छन् र मलाई लाग्छ पश्चिमा विश्वले युद्धबाट थकित भएर युक्रेनका लागि सहायता कम गर्न थाल्नेछ।

त्यहाँ अनेकखाले हल्ला र अनुमानहरू चलिरहेका छन्। जस्तो, बसन्त यामसँगै रुसी फौजले पुन: हमलाका गति बढाउने सम्भावना, सैन्य परिचालनको नयाँ लहरका कुरा। तर [युक्रेनमा] अधिकारीहरू त्यसबाट प्रभावित देखिन्नन् र जितकै कुरा गरिरहेका छन्।""

जेरेमी ब उअ न:""नोभेम्बरमा अमेरिकी सेनाको ज्वइन्ट चीफ अफ स्टाफका प्रमुख जेनरल मार्क मिलिले क्राइमियालाई पुन: कब्जा गर्ने काम कठिन हुने बताएका थिए। मलाई लाग्छ सायद उनले त्यसका लागि जोड नदिइएको बताएका थिए। तर अहिले छिट्टै उनी त्यस भनाइबाट पछि हटेका छन्। तर तथ्य के हो भने उनले त्यस्तो भनेकै थिए।""

रुसलाई सहायता गर्नेबारे के कुरा छ?

स्टीभ रोजनबर्ग:""अहिलेको अवस्थामा क्रेमलिनबाट आउने अभिव्यक्ति र धरातलीय यथार्थमा सामञ्जस्य छैन।

एकातर्फ पुटिनले देशलाई नयाँ वर्षको सन्देश सुनाउँदै जिततर्फ लम्किरहेको बताउँछन्, र त्यसको केही मिनेटमा -वास्तवमै- युक्रेनले ठूलो क्षति पुर्‍याउनेगरी म्याकिइभकाको ब्यारेकमा क्षेप्यास्त्र हमला गर्छ।

मैले असामञ्जस्यताको कुरा गरे तापनि हामीले देखिरहेको कुरा यथार्थ हो जसबारे हामीले झण्डै एक वर्षदेखि चर्चा गरिरहेका छौँ।

यदि तपाईँ सन् २०२३ मा रुस कस्तो हुन्छ भन्ने जान्न चाहनुहुन्छ भने त्यसको जवाफ एकदमै गञ्जागोल हुन पुग्छ। अवस्था 'युद्ध नै शान्ति हो, अज्ञानता नै ताकत हो' भन्नु पर्ने जस्तो भद्रगोलको छ।

क्रेमलिनले यसप्रकारको 'वैकल्पिक तथ्य' बनाइरहेको छ जुन दिनभर सरकारी मिडियामा देखाइन्छ। जसमा रुसलाई पीडितको रूपमा र पश्चिमालाई युद्ध सुरु गर्ने हमलाकारीका रूपमा प्रस्तुत गरिएको छ।""

के दुवै पक्षले कुनै सम्झौताबारे पनि सोचिरहेका छन्?

जेरेमी ब उअन :""के लडाइँ बिसाउनका लागि वार्ता गर्न केही आधारहरू छन्? मलाई त्यस्तो लाग्दैन किनभने पुटिनलाई कि लडाइँ जित्छु भन्ने लाग्छ वा जेसुकै भए तापनि यसलाई जारी राख्नुपर्नेमा उनी विश्वस्त देखिन्छन्।

र युक्रेनीहरू जित्नेमा विश्वस्त छन् र यति ठूलो रक्तपात र क्षति बेहोरेपछि उनीहरू आफूले नचाहेको सहुलियत स्वीकार गर्ने अवस्थामा पुग्न चाहँदैनन्।

युद्ध सुरु भएयता जेलेन्स्कीको अभिव्यक्तिको लय समेत फेरिएको छ।

मार्च महिनाको सुरुवाती केही सातामा जतिखेर राजधानी किएभ रुसीहरूको साँच्चिकै त्रासमा थियो त्यसबेला उनको भनाइ "" मान्छेको ज्यान महत्त्वपूर्ण, निकै महत्त्वपूर्ण रहेको, र त्यो सायद भूभाग भन्दा पनि बढी महत्त्वपूर्ण हो "" भन्ने जस्तो हुन्थ्यो।

यतिखेर भने उनीहरू आफ्नो देशको प्रत्येक वर्ग इन्च जमिन फिर्ता चाहन्छन् र रुसीहरू वार्तामा बस्न चाहन्छन् भने तिनीहरू फिर्ता जानु पर्छ भन्दैछन्।"""
"अठारौँ शताब्दीका रुसी सम्राट पिटर द ग्रेटको प्रशंसा गरिरहने भ्दादिमिर पुटिनले ती सम्राटसँग आफ्नो तुलना गर्न थालेका छन्।

रुसी राष्ट्रपति पुटिनले तीन शताब्दीअघि पिटरले देशको भूमि विस्तार गर्न लडेका युद्धसँग युक्रेन युद्धलाई तुलना गर्दै यो लडाइँको उद्देश्य पनि भूमि नियन्त्रण गर्नु भएको स्वीकार गरेका छन्।

साम्राज्य विस्तार गर्ने पुटिनको महत्त्वाकाङ्क्षाले युक्रेनमाथि थप नराम्रो हुने सङ्केत गरेको छ भने एस्टोनिया र अन्य छिमेकी देशहरू त्यसबाट चिढिएका छन्।

रुसी राष्ट्रपतिले युवा वैज्ञानिक र व्यवसायीहरूसँगको भेटमा त्यस्तो अभिव्यक्ति दिएका थिए। सूचनाप्रविधि र प्रविधि विकासका क्षेत्रमा कुरा गर्नुअघि उनले राजनीति र सत्ताबारे बोलेका थिए। उनले भूराजनीतिक प्रभुत्वको नयाँ लडाइँबारे चर्चा गरे।

त्यही क्रममा उनले छानिएका निम्तालुहरूसँग पिटर द ग्रेट एक आफ्नो आदर्श भएको बताए।

""तपाईँहरूलाई उनले स्वीडनसँग झगडा गरेर जमिन कब्जा गरेको जस्तो लाग्न सक्छ,"" पुटिनले १८औँ शताब्दीको सुरुमा नयाँ रुसी साम्राज्य स्थापना गर्नुअघि पिटरले सुरु गरेको 'नोर्दन वार'लाई सङ्केत गर्दै भने।

""तर उनले केही पनि कब्जा गरेका थिएनन्। उनले त आफ्नो क्षेत्र फिर्ता गरेका थिए।""

उक्त क्षेत्रमा स्लाभ भनिने युरोपेली समुदायलके लामो समयदेखि बसोबास गरिरहेको तर्क पुटिनको थियो।

""अहिले आफ्नो क्षेत्र फिर्ता गराउने र अझ सबल हुने जिम्मेवारी हामीमा आए जस्तो देखिएको छ,"" पुटिनले भने।

मन्द मुस्कानसहित आफ्नो भनाइ टुङ्ग्याउन लाग्दा पुटिनले युक्रेन र त्यहाँ आफ्नो लक्ष्यबारे सङ्केत गरेको स्पष्टसँग बुझ्न सकिन्थ्यो।

इतिहास पल्टाउने पुटिनको शैली

पिटरको शासनले विस्तारित रुस बलियो पनि भएको प्रमाणित गरेको पुटिनको दाबी थियो।

पुटिनले केही समययता रुसको विगतलाई बारम्बार दोहोर्‍याउने गरेका छन्। उनी सावधानीपूर्वक त्यसलाई अहिलेको आफ्नो मुद्दासँग मिल्नेगरी प्रस्तुत गर्छन्।

युक्रेनमा आक्रमण गर्नुभन्दा धेरै महिनाअघि उनले एउटा ठूलो निबन्ध तयार गरे।

त्यसमा उनले देशको ऐतिहासिक अस्तित्वको अधिकारबारे तर्क गरेका थिए।

फेब्रुअरी २४ मा रुसले छिमेकी युक्रेनमा आक्रमण सुरु गर्दा पुटिनले त्यसलाई ""विशेष कारबाही"" भनेर गलत दाबी गरेका थिए।

उनले उक्त कारबाही युक्रेनलाई ""नाजीमुक्त"" बनाउन र रुसमाथिको सम्भावित खतरालाई कम गर्न पूर्वी युक्रेनको डोन्बास क्षेत्रमा मात्रै सीमित हुने बताएका थिए।

तर उनले ती शब्द उच्चारण गर्दैगर्दा उनका सैनिकहरू किएभतर्फ अघि बढिरहेका थिए र अझै पश्चिमतर्फको भूमिमा पनि बमबारी गरिरहेका थिए।

युद्ध सुरु भएको १०० दिन बितिसक्दा पनि युक्रेनको पाँच भागमध्ये एक भाग क्षेत्र रुसी सैनिकको नियन्त्रणमा छ। त्यहाँ उसले आफूअनुकूल आज्ञाकारी प्रशासन बनाएको छ जसले रुसमा विलय हुनेबारे जनमत सङ्ग्रह माग गर्दै आएको छ।

अहिले पुटिन निर्धक्क छन् र आफूले यसअघि भनेको कारबाही वास्तवमा कब्जा नै भएको स्वीकार गर्छन्।

उनमा अर्को पनि के विश्वास देखिन्छ भने पश्चिमा देशहरूले अन्ततः उनका सैनिकहरू अहिले आधार तयार गर्नका लागि युद्ध लडिरहेका छन् भन्ने कुरा स्वीकार गर्छन्।

त्यस बेला पिटरले रुसको नयाँ राजधानी स्थापना गरेको सेन्ट पिटर्सबर्ग रहेको भूमि रुसले दाबी गर्दा ""एउटा पनि युरोपेली देशले"" मान्यता नदिएको पुटिनले बताए। तर अहिले सबैले मान्यता दिएका छन्।

पुटिनको टिप्पणीले बल्टिक देशहरूलाई पनि भयभीत बनाएको छ। एस्टोनियाको विदेश मन्त्रालयले रुसी राजदूतलाई बोलाएर पुटिनले पिटर द ग्रेटले अहिले एस्टोनियामा पर्ने नार्भामा गरेको आक्रमणको सन्दर्भ दिएको भन्दै आपत्ति जनाएको छ।

पुटिनले छानिएका इतिहासको सन्दर्भ मात्रै उल्लेख गर्ने गरेका छन्।

को हुन् पिटर द ग्रेट

एक निर्मम र स्वेच्छाचारी शासक भए पनि पिटर द ग्रेट पश्चिमा सोच, विज्ञान र संस्कृतिका प्रशंसक थिए। उनले सेन्ट पिटर्सबर्गलाई युरोपको आँखीझ्यालको रूपमा निर्माण गरे र ज्ञानको खोजीमा उक्त महादेश घुमेर रुसलाई आधुनिक बनाउने प्रयत्न गरे।

पुटिनको दमनकारी शासनले पश्चिम हेर्ने उक्त झ्याललाई बिस्तारै बन्द गर्दै लगेर युक्रेन युद्धपछि बन्द गरिदिएको छ। त्यस बेला ती जारले नयाँ सोच र प्रेरणाको खोजीमा होलन्ड वा ग्रीनिचमा गरेका जस्ता भ्रमणहरू अहिले असम्भव देखिन्छन्।

पुटिनले युवा व्यवसायीहरूलाई १८औँ शताब्दीका जारको विषयमा प्रवचन दिँदै गर्दा उनीहरूको मनमा भविष्य, आत्मविश्वास र विजयजस्ता शब्द प्रतिध्वनित भएका थिए।

पश्चिमा विश्वले गरेको निन्दा र लगाएका प्रतिबन्धहरूलाई अटेरी गर्ने पक्षमा रुस देखिएको छ। पुटिन पनि आत्तिनुको साटो आनन्दित देखिन्छन्।"
"वर्षौँदेखि उनीहरू पुटिनको मनभित्र छिरेर तथा उनको मनसाय बुझ्ने प्रयास गरिरहेका छन्।

रुसी सेना युक्रेनमा फसेको देखिएको हुनाले पुटिनको मनसाय बुझ्नु निकै आवश्यक भएको छ। किनभने पुटिनले दबाव पर्दा कसरी प्रतिक्रिया गर्छन् भन्ने प्रयासमा उनीहरू छन्।

पुटिनको मनस्थिति बुझ्न सकिए अझ खतरनाक क्षेत्रमा सङ्कट बढ्नबाट रोक्न सकिने उनीहरूको बुझाइ छ।

रुसी राष्ट्रपति बिरामी भएको आशङ्का गरिएको थियो। तर धेरै विश्लेषकहरू उनी एकाकी बनेको र कुनै फरक धारणा सुन्न तयार नरहेको ठान्छन्।

उनी सहभागी बैठकका तस्बिरहरूले पुटिन एकाकी बनेको देखाउँछन्। फ्रान्सका राष्ट्रपति एमानुएल माक्रोँसँगको भेटमा दुई जना एउटा लामो टेबलको दुई छेउमा बसेको देखिन्छ।

अर्को आधार युद्धअघि उनको राष्ट्रिय सुरक्षा टोलीसँगको भेट पनि हो।

एक पश्चिमा गुप्तचर अधिकारीका अनुसार पुटिनको प्रारम्भिक सैन्य योजना कुनै केजीबी अधिकारीले तयार गरे जस्तो देखिएको थियो।

एउटा ""षड्यन्त्रकारी समूह""ले गोपनीयतामा जोड दिएर उक्त सैन्य योजना बनाएको उनीहरूको भनाइ छ। तर त्यसको परिणाम भद्रगोल देखियो।

रुसी सैन्य कमान्डरहरू त्यसका लागि तयार थिएनन् भने केही सैनिकहरू उनीहरू के गर्ने भन्ने थाहै नपाई सीमामा परिचालित भएका थिए।

पश्चिमा जासुसहरूले आफ्ना स्रोतहरूबाट धेरै रुसी नेतृत्वकर्ताहरूभन्दा पहिले यो सूचना पाएका थिए। तर उनीहरूले अहिले नयाँ चुनौती सामना गरिरहेका छन्। त्यो भनेको रुसी नेताले अब के गर्छन् भन्ने थाहा पाउनु। तर त्यो काम सहज छैन।

""मस्कोमा पुटिन एकमात्र निर्णयकर्ता भएकाले क्रेम्लिनको कदम थाहा पाउनु चुनौती हो,"" रुस अभियानमा परिचालित अमेरिकी गुप्तचर संस्था सीआईएका पूर्वअधिकारी जोन साइफर भन्छन्।

सार्वजनिक वक्तव्यमार्फत् पुटिनले समयसमयमा आफ्ना धारणा सार्वजनिक गर्ने गरे पनि उनले के कदम चाल्न लागेका छन् भन्ने थाहा पाउन गुप्तचरहरूलाई कठिन छ।

""रुसजस्तो प्रणाली र गोप्यता भएका ठाउँमा नेताको मस्तिष्कमा के कुरा खेलिरहेको छ भन्नेबारे राम्रो गुप्तचरी सूचना पत्ता लगाउन धेरै कठिन हुन्छ। किनभने यहाँ उनकै धेरै मानिसहरूलाई के भइरहेको छ भन्ने सूचना हुँदैन,"" ब्रिटेनको एमआई६ का पूर्वप्रमुख सर जोन सोअर्सले बीबीसीसँग भने।

गुप्तचर अधिकारीहरूका अनुसार पुटिन आफैँले सिर्जना गरेको घेरामा एक्लिएका छन्। त्यहाँ बाहिरबाट निकै कम सूचनाले प्रवेश पाउँछ। विशेषतः उनको धारणालाई चुनौती दिने कुराले प्रवेश पाउने सम्भावना त हुँदै हुँदैन।

""उनी आफ्नै प्रोपागान्डाबाट पीडित भएका छन्। उनी निश्चित व्यक्तिका कुरा मात्रै सुन्छन् र बाँकी सबैलाई निषेध गर्छन्। यसले उनलाई विश्वबारे अनौठो परिदृश्य दिन्छ,"" मनोविज्ञानका प्राध्यापक एड्रिन फर्न्‌हम भन्छन्।

पुटिनले कहिल्यै पनि ठूलो समूहसँग छलफल नगर्ने र युक्रेन आक्रमणबारे निर्णय लिनुअघि उनले हातमा गन्न सकिने व्यक्तिसँग मात्रै छलफल गरेको पश्चिमा गुप्तचर अधिकारीहरू ठान्छन्। उनले जति जनासँग सल्लाह लिए ती सबै पुटिनकै जस्तो सोच राख्ने मानिसहरू थिए।

उनको भित्री घेरा कति साँघुरो थियो भन्ने उनले आक्रमणअघिको राष्ट्रिय सुरक्षा परिषद् बैठकमा आफ्नै विदेश मामिला गुप्तचर सेवाका प्रमुखलाई अपमानपूर्वक हप्काएको घटनाले प्रष्ट पारेको थियो। उनको भाषणबाट पुटिन युक्रेन र पश्चिमसँग कति रिसाएका थिए भन्ने देकाएको थियो।

उनलाई नजिकबाट बुझ्नेहरूका अनुसार पुटिन सन् १९९०को दशकमा रुसमाथि भएको अपमानबाट माथि उठ्ने उत्कट चाहनाबाट प्रेरित छन्। उनलाई पश्चिमाहरू रुसलाई सधैँ तल पार्न र उनलाई शक्तिबाट हटाउन लागिपरेका छन् भन्ने पनि परेको छ।

उनलाई भेटेका एक व्यक्तिका अनुसार उनी सन् २०११ मा शक्तिबाट हटाएपछि मारिएका लिबियाका कर्नेल गद्दाफीको भिडिओ हेरेर विचलित भएका छन्।

अमेरिकी गुप्तचर संस्था सीआईएका निर्देशक विलियम बर्न्सलाई पुटिनको मानसिक अवस्थाको मूल्याङ्कन गर्न भनिएको थियो। उनले पुटिन ""धेरै वर्षदेखि गुनासो र महत्त्वाकाङ्क्षाको विस्फोटक ज्वलनशील संयोजनमा उम्लिरहेको"" बताएका थिए।

रुसी राष्ट्रपति विक्षिप्त छन्? यो प्रश्न धेरै पश्चिमाहरूले गरेका छन्।

यो क्षेत्रमा विशेषज्ञता हासिल गरेका एक मनोवैज्ञानिकले कुनै कुराको अनुमान गर्नु गल्ती हुने बताए। उनले युक्रेनमाथि आक्रमण गर्ने निर्णय नबुझेकै आधारमा उनलाई विक्षिप्त भन्न नहुने बताए।

सीआईएमा विदेशी निर्णयकर्ताहरूको नेतृत्व विश्लेषण गर्ने एउटा समूह नै छ। उनीहरूले हिट्लरको पनि अध्ययन गरेका छन्। उनीहरू पृष्ठभूमि, स्वास्थ्य र सम्बन्धबारे गुप्तचरी गर्छन्।

उनीहरूको सूचनाको अर्को स्रोत प्रत्यक्ष सम्बन्ध हुने अरू नेताहरू हुन्। सन् २०१४ मा एङ्गेला मर्केलले अमेरिकी राष्ट्रपति बराक ओबामालाई पुटिन ""अर्कै संसारमा बसिरहेको"" बताएको समाचारहरू आएका थिए। फ्रान्सका राष्ट्रपति माक्रोँले हालै पुटिनलाई भेट्दा यसअघिका भेटहरूभन्दा उनलाई धेरै ""सङ्कुचित र एक्लिएको"" पाएको बताइएको थियो।

केही परिवर्तन आएको हो। ठोस आधार नभए पनि केहीले कमजोर स्वास्थ्य र औषधिको प्रभाव हुनसक्ने अनुमान गरेका छन्। कतिले रुसको पुरानै भव्य अस्तित्वमा फर्काउने उनको चाहना पूरा हुन समयले साथ नदिएकोबारे परेको मनोवैज्ञानिक दबाव हुनसक्ने ठानेका छन्।

यी रुसी नेता कोभिड महामारीको समयमा देखिनेगरी एकान्तवासमा थिए। यसले पनि उनलाई मनोवैज्ञानिक असर गरेको हुनसक्ने कतिपयको आकलन छ।

""पुटिन मानसिक रूपमा बिरामी पनि होइनन्, उनी परिवर्तन भएका पनि होइनन्। तर उनी हतारमा छन् र पछिल्ला वर्षहरूमा एक्लिएका छन्,"" चिकित्सक समेत रहेका अमेरिकाका पूर्वकूटनीतिज्ञ केन डिक्लेभा भन्छन्।

तर अझै पनि चासो के छ भने भरपर्दो सूचना अझै पनि पुटिनको भित्री घेरासम्म पुग्न सकेको छैन। उनका गुप्तचर निकायहरू उनले सुन्न नचाहने कुनै पनि सूचना सुनाउन आनाकानी गरिरहेका छन्। उनीहरू युद्ध कसरी अघि बढ्छ र रुसी सेना कसरी अघि बढ्छ भन्नेबारे फूलबुट्टे कुरा मात्रै सुनाउँछन्।

आफ्नै सेनाले कति कठिनाइ भोगिरहेको छ भन्नेबारे पश्चिमा गुप्तचरसँग भए जति सूचना पनि पुटिनसँग नभएको गत साता एक पश्चिमा अधिकारीले बताएका थिए।

यसले रुसको बिग्रिँदो अवस्थाबारे पुटिनले थाहा पाए भने उनले कस्तो प्रतिक्रिया जनाउलान् भन्ने चासो बढाएको छ।

म्याडम्यान सिद्धान्त

पुटिन आफैँले आफू सानो छँदा मुसो खेदाएको र एउटा कुनामा पुगेपछि मुसाले आफूलाई झम्टिन खोजेपछि भागेको कथा सुनाएका छन्। अहिले पश्चिमा नीतिनिर्माताहरूले पुटिनले आफूलाई चेपुवामा पारिएको महसुस गरे के हुन्छ भनेर प्रश्न गरिरहेका छन्।

""उनले क्रूरता प्रदर्शनलाई दोबर बनाउँदै तयार राखेका हतियारहरूको प्रयोग गर्छन् कि भन्ने प्रश्न हो,"" एक पश्चिमा अधिकारी भन्छन्। उनले रासायनिक हतियार वा परमाणुअस्त्र प्रयोग गर्छन् भन्ने चिन्ता व्यक्त भएका छन्।

""चिन्ता के हो भने उनले अविश्वसनीय शैलीमा बटन दबाउन सक्छन्,"" एड्रिन फर्न्‌हम भन्छन्।

म्याडम्यान सिद्धान्तअनुसार पुटिनको मनमा उनी आफू खतरनाक र तर्कशून्य छु भन्ने धारणा विकास हुनसक्छ। यस्तो अवस्थामा परमाणुअस्त्र भएको मान्छेले प्रतिद्वन्द्वी पक्षलाई आफू उक्त अस्त्र चलाउन सक्नेगरी सन्काहा हुनसक्ने भन्दै पछि हटाउने रणनीति लिन खोज्छ।

पश्चिमा जासुस र नीतिनिर्माताहरूका लागि पुटिनको उद्देश्य र मनसाय बुझ्नका लागि योभन्दा महत्त्वपूर्ण समय अर्को नहुन सक्छ। उनको प्रतिक्रियाको आकलन गर्दै खतरनाक अस्त्र चलाउने परिस्थितिसम्म नपुग्नेगरी उनलाई कतिसम्म दबाव दिन सकिन्छ भन्ने उनीहरूका लागि महत्त्वपूर्ण छ।

""पुटिनको आफ्नै अवधारणाले उनलाई कमजोर हुन र हार्न दिँदैन। उनी त्यस्ता कुराहरूलाई मन पराउँदैनन्,"" केन डिक्लेभा भन्छन्।

""चिन्तित र कमजोर पुटिन थप खतरनाक पुटिन हुन्। कहिलेकाहीँ भालुलाई खोरमा थुन्नुभन्दा जङ्गलमै छोड्नु राम्रो हुन्छ।"""
"रुसी राष्ट्रपति भ्लादिमिर पुटिनले नयाँ वर्षको अवसरमा सम्बोधन गर्दा केही मानिसको ध्यान सेनाको पोसाक लगाएर पछाडि उभिएका मानिसमध्ये खैरो कपाल भएकी एक महिलामा पुग्यो।

ती महिला राष्ट्रपति पुटिनले विगतमा खिचाएका कैयौँ तस्बिर र भिडिओमा पनि देखा परेको दाबी उनीहरूले गरेका छन्।

के त्यो साँचो हो त?

रुसी राष्ट्रपतिले कार्यक्रमहरूमा खिचाउने तस्बिरमा देखिने केही पात्रहरू तस्बिरमा प्रस्तुत भएभन्दा भिन्न पृष्ठभूमिकाका हुने गरेको विगतमा पनि पाइएको थियो।

बीबीसीले सन् २०२० मा गरेको अनुसन्धानले केही कार्यक्रममा सर्वसाधारण मानिसका रूपमा पुटिनसँग कुराकानी गर्ने मानिसहरू वास्तवमा स्थानीय सरकारी अधिकारीहरू रहेको फेला पारेको थियो।

सामाजिक सञ्जाल तथा द सन र डेली मेल पत्रिकाका वेबसाइटहरूले सुनौलो कपाल भएकी एक महिला पहिलादेखि नै पुटिनसँग विभिन्न स्वरूपमा देखा पर्ने गरेको सङ्केत गरेका छन्।

पुटिन सन् २०१६ मा माछा मार्न जाँदादेखि सन् २०१७ मा प्रार्थना गर्न गिर्जाघर जाँदा पनि गरेको पनि उनलाई देखिन्छ।

युक्रेनमा प्रकाशित एउटा समाचार सामग्रीका अनुसार ती महिला शीर्ष नेताहरूलाई सुरक्षा प्रदान गर्ने फेडरल गार्ड्स सर्भिसकी (एफएसओ) सदस्य हुनसक्छिन्।

हामीले यी महिलाको तस्बिर अनुहारको पहिचान गर्ने सफ्टवेअरमा राखेर हेरेका छौँ। माथि देखिएका सन् २०१६ र २०१७ का तस्बिरहरू मिलाएर हेर्दा क्रमशः २९ र २८ प्रतिशत मिलेको पाइयो।

“सामान्यतया अनुहार मिले वा नमिलेको हेर्न ७५ प्रतिशत वा त्योभन्दा बढी समानता छ कि छैन त्यो हेर्नुपर्छ,” यूनिभर्सिटी अफ ब्र्याड्फर्डको सेन्टर फर भिजूअल कम्प्युटिङका निर्देशक प्राध्यापक हसन उगेलले भने।

सन् २०१६ र २०१७ को तस्बिर भने ९९.१ प्रतिशत मिलेको छ। त्यसले ती दुवै तस्बिर एकै व्यक्तिको भएको सङ्केत गर्छ।

रुसी सञ्चारमाध्यमहरूका अनुसार यी महिला लारिसा सर्जुखिना हुन्। उनी सहभागी भएका दुवै कार्यक्रम नभ्गरड क्षेत्रमा भएको हो जहाँ उनी पुटिनलाई समर्थन गर्ने यूनाइटेड रस्सा पार्टीकी प्रान्तीय सांसद हुन्।

सन् २०१६ मा डुङ्गामा खिचिएको तस्बिर र उनको दलका लागि खिचिएको तस्बिरसँग तुलना गर्दा ९९.८ प्रतिशत मिलेको छ। उनी नभ्गरडस्थित माछाको व्यापार गर्ने एक कम्पनीकी संस्थापक पनि हुन्।

नयाँवर्षमा पुटिनको पछाडि उभिएकी महिलाको सेनामा कार्यरत चिकित्सक रहेको र उनको नाम अन्ना सर्गीभ्ना सिदोरेन्को भएको रुसी सञ्चारमाध्यमहरूले जनाएका छन्।

रुसी पत्रिका इस्भेतियाको अनलाइन संस्करणले उनको अन्तर्वार्ता प्रकाशित गरेको थियो। उक्त अन्तर्वार्तामा प्रयुक्त तस्बिरसँग नयाँवर्षका बेला उभिएकी महिलाको अनुहार परीक्षण गर्दा ९९.५ प्रतिशत मिलेको छ।

युक्रेनी गुप्तचर निकायले प्रकाशन गरेको दस्ताबेजमा पनि उनी रुसी सेनामा कार्यरत रहेको उल्लेख गरिएको छ।

माझीहरू

सन् २०१६ मा पुटिनसँग खिचिएको तस्बिरमा देखिएका मानिसमध्ये माछा मार्ने पोसाक लगाएका चार माझी पनि छन्। सन् २०१७ मा पुटिन गिर्जाघर गएको बेला खिचिएको तस्बिरमा पनि उनीहरू देखा परेको बताइन्छ।

डुङ्गामा देखिएका ती चार जनाको गिर्जाघरमा खिचिएको तस्बिरसँग अनुहारको पहिचान गर्ने सफ्टवेअरमार्फत् तुलना गर्दा सबैको हकमा ९९ प्रतिशत मिलेको पाइयो। त्यसैले हामीले उनीहरू को हुन् भनेर अझ खोजी गर्‍यौँ।

उनीहरू सबै नभ्गरड क्षेत्रमा कार्यरत रहेको र कम्तीमा तीन जना मत्स्य उद्योगमा संलग्न रहेको पाइएको छ।

तस्बिरमा पुटिनसँग देखिएका अलेक्सी ल्याशेन्को (१) माछा मार्ने टोलीका नाइके हुन्। हामीले उनको सामाजिक सञ्जाल खाता अनि उनको टोलीबारे प्रकाशित अनलाइन विवरणमार्फत् यो जानकारी प्राप्त गरेका हौँ।

त्यही विवरणका अनुसार उक्त टोली एभ्रोखिम्सेर्भिस भनिने एउटा ठूलो स्थानीय कृषि कम्पनीको टोली रहेको कुरा खुल्यो। उक्त कम्पनीका उपमहानिर्देशक (३) हुन्।

रुसी सञ्चारमाध्यमले सर्गेई अलेक्जान्द्रोभ (२) लाई माझीका रूपमा उद्धृत गरेका छन्। उनको सामाजिक सञ्जाल खातामा प्रयोग भएको तस्बिरमा पनि माछा मार्ने पोसाक लगाएर डुङ्गा चढेको देखिएको छ।

चौथो व्यक्तिको सामाजिक सञ्जाल खाता भने हामीले फेला पार्न सकेनौँ। तर उनको तस्बिरसँग मेल खाने एउटा तस्बिरमा कसैले “पुटिनसँग यस्तो कसरी सम्भव भयो?” प्रश्न गरेको हामीले पायौँ। त्यसको उत्तरमा: “आफूले नभ्गरडमा कैयौँ पटक पुटिनलाई भेटेको” उल्लेख गरिएको छ।

येभ्गेनी ल्याशेन्को (५) अलेक्सीका छोरा हुन्। उनी पनि एउटै समूहमा रहेको प्रोफाइलमा उल्लेख गरिएको छ।

अलेक्सी र येभ्गेनी दुवैको सामाजिक सञ्जालमा खाता छन्। तिनले उनीहरू बावुछोरा भएको पुष्टि गर्छ।

अनलाइनमा पोस्ट गरिएको अर्को तस्बिरमा केही वर्षअघि यी दुई माझीले स्टाभ्रोपोल क्षेत्रमा किसानका रूपमा पुटिनसँग तस्बिर खिचाएको दाबी गरिएको छ।

तर ती दुई किसानसँग माझीहरूको तस्बिर मिलाएर हेर्दा ८ प्रतिशतभन्दा कम समानता पाइयो।

आइसक्रीम विक्रेता

पुटिनसँग तस्बिरमा देखिने खैरो कपाल भएका महिलाहरू कलाकार हुनसक्ने चर्चा बारम्बार भएको छ।

सन् २०१७ र २०१९ मा आयोजित ‘एअर शो’मा पुटिनलाई आइसक्रीम दिएको देखिने दुई तस्बिरमा एकै महिला भएको आशङ्का गरिएको छ।

तर यी तस्बिरमा देखिएका अनुहारको भाग सफ्टवेअर प्रयोग गरी हेर्दा विश्वसनीय नतिजा प्राप्त हुँदैन। त्यस कारण हामीले यी तस्बिरमा आधारित रहेर निर्णय गर्न सक्दैनौँ।

सन् २०१९ मा रुसी टेलिभिजनले लिएको एउटा अन्तर्वार्ता हामीले फेला पार्‍यौँ जसमा एक महिलाले पुटिनलाई दुवै पटक आफूले आइसक्रीम दिएको दाबी गरेकी छन्।

साँच्चै ती दुवै तस्बिर एकै महिलाको भए पनि यो आश्चर्यको विषय भने होइन। किनभने दोस्रो तस्बिर दुई वर्षको अन्तरालपछि उही कार्यक्रमको अर्को संस्करणमा खिचिएको हो।

केही मानिसले आइसक्रीम बेच्ने महिलाले एक रुसी विमान कम्पनीको कर्मचारीका रूपमा पनि तस्बिर खिचाएको बताएका छन्। तर यस्तो अवस्थामा भने अनुहारको पहिचान गर्ने सफ्टवेअर त्यत्ति विश्वसनीय ठानिँदैन।

एक घाइते सैनिकलाई पुटिनले अस्पतालमा पुगेर भेटेका थिए। तर ती व्यक्तिले विगतमा पनि एउटा उद्योगमा पुटिनसँग खिचेको तस्बिर भएको मानिसहरूले दाबी गरे।"
"पछिल्ला क्षेप्यास्त्र हमलापछि यूके, क्यानडा, फ्रान्स र द नेदरल्याण्ड्सले क्षेप्यास्त्र र रेडारहरू सहितका त्यस्ता अस्त्रहरू युक्रेनलाई दिने बाचा गरेका हुन्।

अमेरिकाले यसअघि नै त्यस्तो बाचा गरेको थियो।

जर्मनीले दिएको एउटा उच्च प्रविधिको प्रणाली यसअघिदेखि नै युक्रेनमा छ।

ब्रसल्सस्थित पश्चिमा सैन्य गठबन्धन नेटोको मुख्यालयमा युक्रेनलाई सघाउने ५० देशका नेताहरू जुटिरहँदा त्यस्ता बाचाहरू गरिएका हुन्।

""ऐतिहासिक""

किएभले उक्त सम्मेलनलाई ""ऐतिहासिक"" बताएको छ।

किएभका अनुसार गत सोमवार र मङ्गलवार रुसले युक्रेनी ऊर्जा पूर्वाधार र अन्य गैरसैनिक निशानामा १०० भन्दा धेरै क्षेप्यास्त्र र कैयौँ ड्रोनहरूमार्फत् हमला गरेको थियो।

हमलाको पहिलो दिनमा कम्तीमा १९ जना मानिसहरू मारिएका थिए।

त्यससँगै कैयौँ युक्रेनी सहरहरूमा व्यापक रूपमा विद्युत् अवरुद्ध हुनुका साथै पानीको आपूर्ति काटिएको छ।

रुसी राष्ट्रपति पुटिनले ती हमलाहरू रुसलाई अधीनस्थ क्राइमियासँग जोड्ने एउटा मुख्य पुलमा भएको प्रहारको जबाफ भएको बताएका छन्।

क्राइमियालाई मस्कोले सन् २०१४ मा आफूमा गाभेको थियो।

रुसले शनिवार उक्त पुलमा भएका विस्फोटन युक्रेनको गुप्तचर निकायले गराएको बताउँछ जुन दाबीलाई किएभले खारेज गरेको छ।

कस्ता सहयोग ?

यूकेले हवाई प्रतिरक्षा सम्बन्धी क्षेप्यास्त्र प्रणालीहरू र सूचना सङ्कलन र बन्दोबस्त क्षमताका निम्ति सयौँ हवाई ड्रोनहरू युक्रेनलाई दिनेछ।

उसले लामो दूरी प्रहार गर्ने १८ वटा हाविज्जर आर्टिलरी गन समेत दिनेछ। लण्डनले त्यस्ता ६४ वटा अस्त्र यसअघि नै दिएको छ।

यूकेका रक्षामन्त्री बेन वालेस भन्छन्, ""यी अस्त्रहरूले युक्रेनलाई हमलाहरूबाट आफ्नो आकाशको रक्षा गर्न र आफ्नो समग्र क्षेप्यास्त्र प्रतिरक्षा बलियो पार्न सघाउनेछ।""

बुधवार ब्रसल्समा बोल्दै अमेरिकी रक्षामन्त्री लोइड अस्टिनले ""उनीहरू [युक्रेनी]लाई प्रभावकारी बनाउन चाहिने कुरा सुनिश्चित गर्न हामीले सक्ने सबै कुरा गर्ने"" बताए।

फ्रेन्च राष्ट्रपति एमानुएल माँक्रोले युक्रेनलाई हवाई प्रतिरक्षा प्रणाली उपलब्ध गराउने बताए।

तर फ्रान्स टू टेलिभिजनमा अन्तर्वार्ता दिने क्रममा उनले त्यो कुन प्रणाली हो भन्ने चाहिँ प्रस्ट पारेनन्।

उनले त्यसको मुख्य काम भनेको मानिसहरूलाई ड्रोनबाट सुरक्षित राख्नु हुने बताए।

द नेदरल्यान्ड्सले डेढ करोड युरो पर्ने हवाई रक्षा सम्बन्धी क्षेप्यास्त्र प्रणाली दिने जनाएको छ।

क्यानडाले ४ करोड ७० लाख क्यानडेली डलर बराबरको सैन्य सहयोग उपलब्ध गराउने बाचा गरेको छ जसमा भूउपग्रह सञ्चार र ड्रोन क्यामेराहरू समेटिएका छन्।

""हवाई कवच""

राष्ट्रपति भोलोदिमिर जेलेन्स्कीले महिनौँदेखि आफ्ना साझेदारहरूलाई युक्रेनको ""हवाई सुरक्षा कवच"" सिर्जना गर्न हवाई प्रतिरक्षा प्रणालीहरू उपलब्ध गराउन आग्रह गर्दै आएका थिए।

बुधवारको भिडिओ सन्देशमा उनले भनेका छन्, ""रुसी आतङ्क जति बढी ढिट र निर्मम बन्दै जान्छ त्यति नै बढी विश्वले युक्रेनलाई आफ्नो आकाश सुरक्षाका लागि सहयोग गर्दै जानेछ जुन हाम्रो समयमा युरोपका लागि सबैभन्दा महत्त्वपूर्ण मानवीय कार्य हो।""

रुसले बारम्बार युक्रेनका साझेदारहरूलाई त्यस्ता परिष्कृत अस्त्र प्रणाली उपलब्ध गराउने कदमविरूद्ध चेतावनी दिँदै आएको छ।"
"यति एअरलाइन्सको एटिआर-७२ विमान पोखरामा दुर्घटना हुँदा लोक गायिका नीरा छन्त्यालले पनि ज्यान गुमाइन्।

बहिनी गुमाएकी उनकी दिदी शव सनाखत गर्ने पालो पर्खिरहेकी थिइन्। घटनापछिको परिस्थितिबारे जानकारी सङ्कलन गर्न पुगेका एक पत्रकारले उनीतर्फ माइक सोझ्याए।

त्यस अन्तर्वार्तामा छन्त्यालकी दिदी नम्र आवाजमा बोल्छिन्, ""धेरै सञ्जालहरूमा बहिनीलाई श्रद्धाञ्जली दिएको फोटोदेखि जलेको भिडिओसम्म हाल्नु भएको छ। म त्यो हेर्न पनि सक्दिनँ। आमा त अझै बेहोस हुनुहुन्छ।”

“उनको खुट्टा भाँचिएर पछाडि फर्किएको फोटोहरू पनि देखेँ। सञ्जालमा त्यस्तो नराखिइदिए पनि हुन्थ्यो। नीरा बहिनीको आफन्त भएर हेर्दा त्यो सबै हेर्न सकिँदैन,” उनले थप भनेकी छन्।

तर, दुर्घटनापश्चात् सामाजिक सञ्जालदेखि सञ्चार माध्यमहरूसम्म विमान दुर्घटनासम्बन्धी विभिन्न जानकारी, तस्बिर र भिडिओहरू सार्वजनिक भइरहेका छन्। कतिपयको व्यक्तिगत जानकारीहरू टिकटकमा भाइरल भएका छन् भने “विमानमा सवार कसका कारण दुर्घटना भयो?” भन्नेबारे विभिन्न टीकाटिप्पणी समेत भइरहेका छन्।

तीमध्ये अधिकांश सामाग्री आफूले हेर्न नसकेको बताउँछन् विमानकी को-पाइलट अन्जु खतिवडाका आफन्त शेखर रेग्मी।

”व्यक्तिगत गोपनीयता र वास्तविकताको मतलब नगरी सम्पूर्ण जानकारी सार्वजनिक गरिएको छ। कतिपय जानकारी अतिरञ्जित गरिएको छ जसले परिवारलाई असर पुर्‍याएको छ,” उनले बीबीसीसँग भने।

दुर्घटना र मृत्युजस्तो संवेदनशील विषयलाई समेत “समाचार बिकाउने” अवसरको रूपमा प्रयोग गर्नु खेदजनक भएको उनको विचार छ।

उनी भन्छन्,”सत्यतथ्य नबुझी हरेक व्यक्तिगत तथा पारिवारिक जानकारी समाचार बनाउनु निन्दनीय छ।”

यतिबेला अन्जु र उनको नाबालक छोराबीच घरभित्र भएको कुराकानीका दृश्यसमेत टिकटकमा भाइरल छ।

उनीहरूको परिवारबाट खतिवडाकी बहिनीका श्रीमानको तस्बिरको समेत गलत प्रयोग भयो। दुर्घटनाग्रस्त विमानको चालक भन्दै यति एअरकै को-पाइलट रहेका प्रमोद पौडेलको तस्बिर सञ्चारमाध्यमदेखि सामाजिक सञ्जालमा छाएको रेग्मीले बताए।

उनले भने, ”शोकसभामा समेत अन्जुको सँगै जीवित ज्वाइँको फोटो राखेको पायौँ। त्यसो गर्नु हतारको नतिजा हो। त्यसले परिवार र आफन्तमा कस्तो असर पार्‍यो भन्ने समेत सोचिएन।“

सञ्चार संस्था वा व्यक्ति विशेषले त्यसरी कसैको तस्बिर र व्यक्तिगत जानकारी परिवारको अनुमति/इच्छा विपरीत सार्वजनिक गर्नुलाई वैयक्तिक गोपनीयताको हननका रूपमा व्याख्या गर्छन् कानुनविद् कृष्णभक्त पोखरेल।

नेपालको संविधानको धारा २८ ले प्रत्येक नेपालीलाई गोपनीयताको हक सुनिश्चित गरेको छ।

वैयक्तिक गोपनीयता सम्बन्धी ऐन २०७५ ले पनि व्यक्तिको शारीरिक तथा निजी जीवनको गोपनीयता स्वयं व्यक्तिमा निहित हुने जनाएको छ।

“कसैले कुनै पनि व्यक्तिको निजी जीवनमा असर पर्ने, आघात पुग्ने वा बेइज्जत हुने गरी कुनै पनि विषय लेखेर, बोलेर, प्रकाशन गरेर वा विद्युतीय माध्यम प्रयोग गरेर वा अन्य कुनै पनि प्रकारले सार्वजनिक गर्नु वा गराउन नहुने” ऐनमा उल्लेख गरिएको छ।

सम्बन्धित व्यक्तिको मन्जुरीमा वा उसले आफूखुसी सार्वजनिक गरिसकेको विषय भएमा मात्र निजी जीवनको गोपनीयता खुलासा गर्न सकिने जनाइएको छ। त्यस्तै अनुसन्धानका लागि पनि व्यक्तिको विवरण प्रयोग हुनसक्ने उल्लेख छ।

ऐनमा “प्रत्येक व्यक्तिलाई पारिवारिक जीवन कायम राख्न वा पारिवारिक अखण्डता कायम राख्नको लागि पारिवारिक गोपनीयता कायम राख्न पाउने अधिकार हुने” स्पष्ट लेखिएको छ। यद्यपि, को-पाइलट खतिवडाको हकमा उनले “जीवनभर सीमित मानिसहरूबीच कायम राखेको जानकारी यत्रतत्र भएको” रेग्मीको आरोप छ।

पीडित परिवारको भावना सम्बोधन हुनुपर्नेमा मृतकको परिवारलाई थप पीडा र आघात हुने किसिमका सामाग्री सम्प्रेषण भएको विज्ञ पोखरेलले बताए।

“मृतकहरूको विगत, यात्रा गर्नुको सन्दर्भ वा शरीरको अवस्थाको गोपनीयता राख्ने कुरामा राज्यस्तरदेखि सबैजना सचेत हुनुपर्ने हो। नत्र पीडित परिवारमा झन् पीडा थपिरहन्छ।“

“यस्ता कुरा पटकपटक प्रसारण गर्नुभन्दा बढी असंवेदनशील विषय अरू हुँदैन। पीडितको सुरक्षाको सबै अवयवहरूलाई बढो संवेदनशील ढङ्गमा पूरा गर्नुपर्छ।“

सामाजिक सञ्जाल प्रयोगकर्ताले यो विषय रमाउने र सञ्चारकर्मीले कमाउने विषय होइन भनेर बुझ्नु पर्ने उनको धारणा छ।

“गोपनीयता मानव अधिकारको प्रमुख तत्त्वको रूपमा मौलिक हकमा लेखेका छौँ। त्यसैले कसैको गोपनीयता भङ्ग हुँदा त्यसले सिङ्गो परिवारमा पार्ने असरबारे गम्भीर भएर सोच्नै पर्छ,” उनले आफ्नो मत राखे।

नियमन कसले गर्ने?

पत्रकार आचारसंहिता २०७३ ले पनि पत्रकार र सञ्चारमाध्यमको कर्तव्यका रूपमा कसैको गोपनीयताको हकको सम्मान गर्नुपर्ने जनाएको छ।

तर ठूलो मानवीय क्षति भएको दुर्घटनाबारे समाचार सम्प्रेषण गर्दा केही सञ्चारमाध्यमहरू सजग नभएको र गोपनीयताको हनन भएको स्विकार्छन् प्रेस काउन्सिल नेपालका अध्यक्ष बालकृष्ण बस्नेत।

“यस्ता विषयमा कुनै पनि जानकारी सार्वजनिक गर्न हतार गर्नु हुँदैन। त्यसलाई पुष्टि गर्न समय लिनु पर्छ। संवेदनशील हुनुपर्छ,” उनले भने।

विशेषगरी युट्युबलगायत सामाजिक सञ्जालहरूमा गोपनीयता भङ्ग गरिने खालका समस्या देखिएको उनको ठहर छ।

“सूक्ष्म ढङ्गले निगरानी गर्ने र सम्बन्धित माध्यमहरूलाई त्यस्ता सामाग्री हटाउन आग्रह गरेका छौँ। कतिपयको ठेगाना, सम्पर्क नम्बर वा सञ्चालक को हुन् भन्नेबारे थाहा हुँदैन। दर्ता भएका र प्रणालीमा चलेका अनलाइनहरूको हकमा भने आन्तरिक रूपमा छानबिन गरिरहेका छौँ,” बस्नेतले जानकारी दिए।

प्रश्न गरिएका सामाग्रीहरूको हकमा जवाफ दिने वा सामग्री हटाउने काम भएको उनको दाबी छ।

केही मानिसहरूले काउन्सिलले आफ्नो कारबाही पत्राचारमा मात्र सीमित राख्ने गरेको छ नि? भन्ने प्रश्नमा बस्नेत भन्छन्:

“पत्राचार कारबाहीको एउटा प्रक्रिया हो। गल्ती गर्नेहरूलाई क्षमा माग्न वा सामाग्री हटाउन लगाउँछौँ। नहटाए प्रेस प्रमाणपत्र जफत गर्ने जस्ता अन्य कारबाही हुन्छ।""

कानुनी पाटोमा कस्ता उपचार?

व्यक्तिगत प्रवृत्तिको सुधार गर्नुलाई नै गोपनीयता सुनिश्चित गर्ने पहिलो उपायका रूपमा प्रस्तुत गर्छन् कानुनविद् कृष्णभक्त पोखरेल।

“सञ्चारकर्मीलाई मैले यस्तो देखाएँ भन्ने दम्भ हुन छोड्नु पर्छ। दुर्घटनाबारे संवेदनशील नभई दिइने जानकारीलाई हिरोइज्मको विषय बनाउनु हुँदैन। आम रूपमा प्रवृत्तिमा सुधार गर्नुपर्छ,“ उनले भने।

यदि कसैले आफ्नो शैली परिवर्तन गर्दैन भने वा कसैको व्यक्तिगत विषयलाई अन्यथा ढङ्गबाट प्रयोग गर्छ भने कानुनी बाटोबाटै निरुत्साहित गरिनुपर्ने उनको तर्क छ।

परिवारले देख्न चाहेको फरक पाटो

अन्जु खतिवडाको परिवारले भने अहिले समाचार हेर्न सकेका छैनन्।

“हामीले सुरुवातमा एक, दुई वटा समाचार हेरेपछि अरू खोलेर हेर्न सकेका छैनौँ। आफैलाई थप पीडा कसरी दिनु?,” खतिवडाका काका कमल खतिवडाले सुनाए।

“एउटा कुराभन्दा फरक भएर समाचार आउँछ। त्यसैले हामीले कसैलाई प्रतिक्रिया नै दिन छाड्यौँ। तर पनि तस्बिरहरू कहाँबाट कसले कसरी प्रयोग गरिरहेको छ समेत थाहा छैन,” उनले भने।

अन्जु खतिवडा कसैकी छोरी, श्रीमती र आमा थिइन्। सँगै उनी एक व्यावसायिक विमानचालक थिइन्।

विमान दुर्घटनाग्रस्त भएपछि उनको “श्रीमानको सपना र वैवाहिक जीवन” समाचारको केन्द्र बने तर विमानचालक बन्नु अघि र पछिका सङ्घर्षबारे कुनै सोधखोज नभएको उनी निकट आफन्तहरू बताउँछन्।

उनको साहस, अठोट र सङ्घर्षको कुरामा कसैले ध्यान नदिएको खतिवडा बताउँछन्।

“ऊ एकदम हिम्मतिलो र केही गर्छु भनेपछि अठोट नछोड्ने मान्छे थिई। निडर र तीक्ष्ण। म गर्छु भनिसकेपछि गरेरै छाड्ने स्वभाव थियो। निकै स्वाभिमानी। खोइ त यी कुराहरू आएको?”"
"पोखरा अन्तर्राष्ट्रिय विमानस्थलमा माघ १ गते अवतरण गर्ने क्रममा यती एअरलाइन्सको विमान दुर्घटनामा पर्नुको प्रारम्भिक कारण 'बेस लेगमा दुवै इन्जिनका प्रोपेलरहरू फेदरमा गएको देखिएको' दुर्घटना जाँच आयोगले जनाएको छ।

एउटा विज्ञप्ति जारी गर्दै आयोगले जहाजका दुवै इन्जिन प्रोपेलर फेदरमा किन गए भन्ने कुरा भने यकिन भइनसकेको र त्यसका लागि आयोगले प्राविधिक एवं मानवीय पक्षबारे थप अनुसन्धान अगाडि बढाइसकेको बताएको छ।

आयोगले सिङ्गापुरस्थित ट्रान्सपोर्ट सेफ्टी इन्भेस्टिगेशन ब्यूरोमा फ्लाइट डेटा रेकर्डर र ककपिट भोइस रेकर्डर दुवैको डेटा विश्लेषण र अनुसन्धान गरेपछि पछिल्लो सूचना सार्वजनिक गरेको हो।

उक्त विवरण प्रकाशमा आएसँगै धेरैको बुझाइ प्राविधिक गडबडीकै कारण विमान दुर्घटनामा परेको हो भन्ने रहेको देखिन्छ।

तर बीबीसीले कुराकानी गरेका विज्ञहरू भने प्रारम्भिक विवरणकै आधारमा त्यस्तो निष्कर्षमा पुगिहाल्न नसकिने बताउँछन्।

त्यसो भए आयोगले प्रेस विज्ञप्ति सार्वजनिक गर्दै सङ्केत गर्न खोजेको कुरा के हो त?

आयोगका सदस्यसचिव बुद्धिसागर लामिछाने प्रारम्भिक रूपमा वायुसेवा कम्पनीहरूलाई 'ककपिट म्यानूअल इन्पुट' दिने काममा अझ सावधान हुनुपर्छ भन्ने सजगता आइहालोस् भनेर विज्ञप्ति जारी गरिएको बताउँछन्।

के कारण दुर्घटना भयो भनेर थाहा पाउन थप अनुसन्धान आवश्यक पर्ने उक्त विज्ञप्तिले उल्लेख गरेको उनको भनाइ छ।

''सर्वसाधारणभन्दा पनि एटीआर (विमान) उडाउनेहरूलाई सजग हुन मद्दत पुगोस् भन्ने हो। अरू विस्तृत विवरण त पछि आउँछ। प्रारम्भिक प्रतिवेदन १० दिनको हाराहारीमा हामी निकाल्छौँ,'' उनले भने।

यती एअरलाइन्सको विमानमा देखिएको समस्या के हो?

जाँच आयोगले सार्वजनिक गरेको विज्ञप्तिमा यती एअरलाइन्सको विमान दुर्घटनामा पर्नुको प्रारम्भिक कारण 'बेस लेगमा दुवै इन्जिनका प्रोपेलरहरू फेदरमा गएको देखिएको' उल्लेख छ।

विज्ञहरूका अनुसार एटीआरजस्ता विमानमा इन्जिनले घुमाउने पङ्खालाई प्रोपेलर भनिन्छ। जहाजलाई निश्चित गतिमा अघि तान्नका लागि प्रोपेलरमा हुने ब्लेडहरूको कोण परिवर्तन भइरहेको हुन्छ।

दुर्घटना जाँच आयोगका सदस्य वरिष्ठ इन्जिनियर एकराजजङ्ग थापाका अनुसार विमान 'फेदर' गर्नु भनेको नौलो कुरा भने होइन।

उनका अनुसार विमानको इन्जिनमा समस्या आए पाइलटले आफैँ पनि फेदर गर्न सक्छन्। त्यस्तै इन्जिन बन्द गर्नुअघि पनि विमान फेदर गर्न सकिन्छ।

विमान फेदर गर्नु भनेको के हो?

''फेदर गर्नु भनेको कुनै आश्चर्य कुरा होइन। सामान्य प्रक्रिया नै हो,'' उनले भने।

उनका अनुसार प्रोपेलरको ब्लेडहरू टेढो किसिमले बसे विमान अघि बढ्छ। धार सीधा अगाडि फर्केर बस्यो भने विमान अघि बढ्दैन र त्यो अवस्थालाई नै फेदर भएको भनिने उनी बताउँछन्।

अर्थात् जहाजलाई अघि नतान्ने अवस्थामा राख्नुलाई फेदर भनिन्छ। कुनै कारण आकाशमा इन्जिन रोकिए वा रोक्नुपरेमा विमान फेदर गर्नुपर्ने हुन्छ।

पाइलटले गर्ने बाहेक इन्जिनमा समस्या आएको विमानले थाहा पाए स्वचालित रूपमा फेदर हुने पनि थापा बताउँछन्।

''दुई किसिमबाट यो (फेदर) हुन सक्छ। मानवीय त्रुटि पनि हुनसक्छ … अन्य समस्या आएर पनि होला भन्ने कुरा हो। तर दुई वटाकै (दुवै इन्जिन एकै पटक फेदर हुने) सम्भावना कम हुन्छ। त्यसैले ठ्याक्कै के कारणले (त्यस्तो) भयो भन्ने हालसम्म अनुसन्धानकै क्रममा छ,'' थापाले भने।

नेपाल वायुसेवा निगमका एक वरिष्ठ क्याप्टेनका अनुसार प्रोपेलरको कोण परिवर्तन भएपछि विमानको पङ्खाले हावा काट्ने प्रक्रिया रोकिन्छ र त्यसले विमानको उड्ने शक्ति गुम्छ।

''उडिरहने शक्ति गुमेपछि …दुइटै (प्रोपेलर) फेदरिङ भएपछि जहाजको लिफ्ट नै हराउँछ। लिफ्ट हराएपछि त भुइँमा झरिहाल्छ नि,'' उनले भने।

तर दुर्घटनामा परेको यती एअरलाइन्सको हकमा विमान आफैँ फेदरिङ भएको हो वा विमान चालकले गल्ती गरेर लिभरलाई पछि पठाएको हो वा इन्जिन नै फेल भएको हो भन्ने कुरा भने फ्लाइट डेटा रेकर्डर (एफडीआर) को पूर्ण विवरण सार्वजनिक भएपछि मात्रै थाहा हुने उनको पनि बुझाइ छ।

''दश हजार फिटमा भएको भए सायद जहाज ग्लाइड गरेर फेरि त्यसलाई रिस्टार्ट गर्न मिल्थ्यो होला। तर ५००-६०० फिट पनि नुहुँदा त तल झर्छ,'' उनले थपे।

दुवै इन्जिन फेदर हुने सम्भावना कति हुन्छ?

सेफ्टी म्याटर्स फाउन्डेशनका संस्थापक भारतीय क्याप्टेन अमित सिंहका अनुसार आयोगले जारी गरेको प्रारम्भिक विवरण त्यति स्पष्ट छैन।

दुर्घटनामा परेको यती एअरलाइन्सको विमानको एफडीआरले इन्जिन फेल भएको नभएको जानकारी दिने उनी बताउँछन्।

''उनीहरूले इन्जिनबारे केही बोलेका छैनन्। सूचनाको एउटा अंश मात्रै उनीहरूले दिएका छन्। त्यसको उद्देश्य के हो मलाइ थाहा छैन। यसले झन् बढी अनुमानहरूलाई बढावा दिन्छ,'' सिंहले भने।

विमानका दुवै इन्जिन एकै समयमा फेल हुने सम्भावना अत्यन्त न्यून हुने उनी बताउँछन्। त्यस्तो अवस्था चराका कारण हड्सन नदीमा भएको दुर्घटनामा मात्रै देखिएको उनी बताउँछन्।

''तर यहाँ चरा इन्जिनमा ठोकिएको भनिएको छैन,'' उनले थपे।

पोखरा विमान दुर्घटनाः यती एअरलाइन्सको विमानभित्र अन्तिम क्षणमा जे देखियो, फेसबुक लाइभ गर्ने यी व्यक्ति को हुन् - BBC News नेप
नेपालका धेरैजसो हवाई दुर्घटनामा 'मानवीय त्रुटि', गल्ती कहाँ हुन्छ?

नवनिर्मित पोखरास्थित अन्तर्राष्ट्रिय विमानस्थलमा दुर्घटनामा परेको यती एअरलाइन्सको विमानले सामान्य अवस्थामा प्रयोग हुने रनवेको साटो अर्कै रनवेमार्फत् अवतरण गर्न अनुमति माग गरेको विवरण सार्वजनिक भएका थिए।

विमानमा इन्जिनको समस्या भएको भए चालक दलले अवतरण गर्न झन् ढिलाइ किन गर्थे भन्ने तर्क उनको छ।

के मानवीय त्रुटि का कारण इन्जिनमा समस्या आउन सक्छ?

सिंह विगतमा पनि एटीआर विमानको प्रोपेलरमा तीव्र भाइब्रेशनको इतिहास रहेको बताउँछन्।

त्यस्तो अवस्थामा कुन इन्जिनका कारण भाइब्रेशन उत्पन्न भएको हो पत्ता लगाउन चालक दललाई अप्ठ्यारो हुन्छ।

उनका अनुसार विद्यमान प्रोटोकलअनुसार त्यस्तो अवस्थामा सुरुमा पाइलटले दोस्रो इन्जिन फेदर गर्नुपर्ने हुन्छ। त्यस्तो गर्दा भाइब्रेशन रोकिए समस्याको पहिचान भइहाल्छ।

तर उक्त इन्जिन फेदर गर्दा समेत भाइब्रेशन नरोकिए इन्जिन दुईलाई पूर्ववत् अवस्थामा फर्काएर (अन्फेदर गरेर) पहिलो इन्जिन फेदर गर्नुपर्ने हुन्छ।

''त्यसकारण यो कठिन चरण हो खासगरी विमान अवतरण हुने बेलामा,'' सिंहले भने। युरोपेली हवाई सुरक्षासम्बन्धी निकायहरूले समेत यी कार्य उपयुक्त नरहेको र यसले पार्न सक्ने समस्या बारे आफूहरू चिन्तित रहेको जनाएको उनको भनाइ छ।

यती एअरलाइन्सको विमानबारे हामीलाई के थाहा छ

काठमाण्डूबाट चालकदलका चार र ६८ यात्रुसहित उडेको यती एअरलाइन्सको ATR 72 विमान अवतरणको अनुमति लिइसकेपछि नवनिर्मित पोखरा अन्तर्राष्ट्रिय विमानस्थलनजिकै दुर्घटनामा पर्‍यो।

उक्त विमान १५.५ वर्षअघि निर्माण भएको बुझिएको छ।

विमानस्थलका अधिकारीहरूका अनुसार माघ १ गते आइतवार बिहान मौसम सफा र उडानहरू नियमित थिए।

विमानचालक कमल केसीको कप्तानीमा रहेको उक्त विमानले एअर ट्राफिक कन्ट्रोलरबाट अवतरणका लागि 'क्लिअरन्स' पनि पाइसकेको थियो। उक्त विमानस्थलमा पूर्व र पश्चिम दुवैतिरबाट अवतरण गर्न मिल्छ।

विमानले पहिला पूर्व दिशामा अवस्थित 'रनवे थ्रीजीरो'बाट अवतरण गर्ने अनुमति पाएको थियो।

""तर विमान १५ माइलनजिकै (झन्डै २४.५ किलोमिटर) आइसकेपछि चालकदलले 'रनवे वनटू' (पश्चिमी छेउ) बाट अवतरण गर्ने अनुमति माग्यो,"" विमानस्थलका एक अधिकारीले बीबीसी न्यूज नेपालीलाई भने।

""आवाज पुरुषको थियो अर्थात् विमानचालक केसीले नै अनुमति मागेका हुन्,"" उनले भने। एटीसीबाट विमानले अनुमति पायो पनि।

केसी इन्स्ट्रक्टर पाइलट (आईपी) अर्थात् प्रशिक्षक विमानचालक थिए।

चालकदलमा सहचालक अञ्जु खतिवडा पनि थिइन्। त्यो दिन पोखराका लागि उनीहरूको त्यो दोस्रो उडान थियो।

विमान अवतरण गर्न अनुमति लिएर धावनमार्गको दिशा परिवर्तन गर्नु सामान्य नै मानिन्छ। अवतरण गर्न बाधा भए नभएको र हवाई ट्राफिकसम्बन्धी अन्य कुरा, मौसम र चराको गतिविधि र विमानको आवश्यकता हेरे त्यस्तो अनुमति दिइने गरेको छ।

अनुमति पाएपछि अवतरण गर्न मोडिएको उक्त विमान पोखराको पुरानो र भर्खरै सञ्चालनमा आएको नयाँ विमानस्थलको बीचतिर सेती नदीको खोँचमा गएर बज्रियो।

विमानभित्र रहेका एक भारतीय यात्रुले सो क्रममा फेसबुक लाइभ गरेको खुलेको छ। सामाजिक सञ्जालमा पछि भाइरल भएको उनले खिचेको भिडिओमा विमान ठोकिनुअघि कुनै अस्वाभाविक घटना भएको देखिँदैन।

माघे सङ्क्रान्तिको उत्सव मनाइरहेका मानिसहरूका लागि उक्त दुर्घटना नेपालमा तीन दशकयता भएको सबैभन्दा ठूलो दुर्घटना बन्न पुग्यो।

यती एअरलाइन्सको उक्त 9N-ANC उडान काठमाण्डूबाट बिहान १०:३० बजे उडेको थियो। विश्वभरि हुने उडानबारे तत्काल तथ्याङ्क अभिलेखमा राख्ने वेबसाइट Flightradar24 ले उक्त विमान बिहान १०:५७ बजे समुद्र सतहबाट २,८७२ फिट (झन्डै ८७६ मिटर) को उचाइमा रहेको देखाउँछ। त्यसपछि भने विमानबाट सबै सङ्केत प्रवाह हुन रोकियो।

पोखरा अन्तर्राष्ट्रिय विमानस्थल २,६३६ फिटको उचाइमा छ।

तर फ्लाइटरेडारले देखाएको उचाइ त्रुटिपूर्ण हुनसक्ने पोखरा विमानस्थलका एक अधिकारीले बताए। दुर्घटनाबारे अनुसन्धान भइरहेकाले उनले आफ्नो नाम उल्लेख नहोस् भन्ने चाहेका छन्।

""ब्ल्याक बक्सको फ्लाइट डेटा रेकर्डरको अध्ययनपछि अवतरणका क्रममा के भएको थियो र विमान कसरी खस्यो भन्ने स्पष्ट हुन्छ,"" उनले भने।

नेपालमा किन हुन्छ विमान दुर्घटना

अहिले नेपालमा २१ वटा वायुसेवा कम्पनी छन्।

तीमध्ये नौवटाले 'फिक्स्ड विङ' वायुयान अर्थात् सर्वसाधारणले बुझ्ने भाषामा भन्नुपर्दा हवाईजहाज मात्रै, १२ वटाले रोटर विङ वायुयान अर्थात् हेलिकप्टर मात्रै र एउटा कम्पनीले दुवै खालका वायुयान उडाउँदै आएको प्राधिकरणले जनाएको छ।

नेपालमा विमान दुर्घटना भएपछि अनुसन्धान गरेर सम्भावित कारण खोज्ने प्रयास हुने गरेको भए पनि दुर्घटना हुने क्रम रोकिएको छैन।

सन् २०१२ देखि २०२१ सम्म विमान दुर्घटनाबारे अनुसन्धानपछि जाँचबुझ आयोगहरूले १७५ वटा सिफारिसहरू गरेका थिए।

तीमध्ये १३१ वटा सिफारिस पूर्णतः पालना गरिएको र ११ वाट आंशिक रूपमा गरिएको नेपाल नागरिक उड्डयन प्राधिकरणले आफ्नो प्रतिवेदनमा जनाएको छ। तर १९ वटा सिफारिस पालना नगरिएको र १४ वटा लागु गर्नुनपर्ने उसले जनाएको छ।

तैपनि नेपालमा किन बारम्बार हुन्छ हवाई दुर्घटना? यो प्रश्न नेपाली अधिकारी र नागरिक उड्डयन क्षेत्रमा रुचि भएका विज्ञले मात्र हैन सर्वसाधारण नागरिकहरूले पनि गरिरहेका छन्।

यती एअरलाइन्सको विमान दुर्घटनाग्रस्त भएपछि नेपालको हवाई सुरक्षाबारे धैरले चासो व्यक्त गरेका छन्।

विमान दुर्घटना गराउने जोखिम कस्ताकस्ता

नेपालमा सन् १९४६ देखि अहिलेसम्म ६८ वटा हवाई दुर्घटना हुँदा झन्डै ८८० जनाको मृत्यु भएको एभिएशन सेफ्टी नेटवर्कको तथ्याङ्कले देखाउँछ।

दुर्घटनाको कारण मानवीय त्रुटिबाहेक विमानस्थलको भौगोलिक अवस्थिति र अकस्मात् मौसम परिवर्तन हुने गर्नुलाई मान्ने गरिएको छ।

गत वर्ष प्रकाशित उड्डयन सुरक्षासम्बन्धी आफ्नो प्रतिवेदनमा नेपाल नागरिक उड्डयन प्राधिकरणले विमान दुर्घटना (प्रति १,००० उडान घण्टा) र तिनमा मानवीय क्षति हुने क्रम ''ह्वात्तै घटेको'' दाबी गरेको थियो। प्राधिकरणका अनुसार सन् २०१२ देखि २०२१ सम्मको अवधिमा हेलिकप्टर दुर्घटनाको सङ्ख्या भने बढेको थियो।

दश वर्षको अवधिमा 'फिक्स्ड विङ' विमान दुर्घटना हुनुका कारण विश्लेषण गर्दै प्राधिकरणले दुर्घटनामा तीन खालका 'उच्च जोखिम' वर्ग भएको औँल्याएको थियो।

सीएफआईटी (कन्ट्रोल्ड फ्लाइट इन्टु टरेन )

एलओसी-आई (लस अफ कल्ट्रोल इन-फ्लाइट) र

आरई (रनवे एक्स्कर्शन)

उच्च जोखिमका वर्गमध्ये सीएफआईटीका कारण दुईतिहाईभन्दा बढी मानवीय क्षति पुगेको थियो। प्राधिकरणका अनुसार एसटीओएल (शोर्ट टेक-अफ एन्ड ल्यान्डिङ) अर्थात् छोटो धावनमार्ग भएका विमानस्थलमा सञ्चालित विमानहरू बढी सङ्ख्यामा (१७ मध्ये १४) दुर्घटनामा परेका थिए।

उड्डयनको भाषामा सीएफआईटी भनेको विमानचालकको पूर्ण नियन्त्रणमा रहेको विमान त्रुटिवश कुनै भूभाग, पानी वा अवरोध गएर ठोकिनु हो। यस किसिमका दुर्घटनाहरू प्रायः विमान अवतरण गर्नुअघि वा गर्दागर्दैको चरणमा हुने गरेका छन्।

चालकदल तथा एअर ट्राफिक कन्ट्रोल (एटीसी) मध्ये एक वा दुवैको मानवीय त्रुटि, नियम उल्लङ्घन वा गल्ती तथा प्राविधिक त्रुटि र मौसमी कारणले पनि यस किसिमको दुर्घटना हुने गरेको पाइएको क्याप्टेन रामेश्वर थापा बताउँछन्।

""तपाईँ न मौसम फेर्न सक्नुहुन्छ न त भौगोलिक अवस्थिति,"" नेपाल नागरिक उड्डयन प्राधिकरणका पूर्वमहानिर्देशक सञ्जीव गौतमले भने।

""प्रायः मरेर जाने विमानचालकको दोष देखाउने गरिएको छ। तर हामीले के बुझ्नुपर्छ भने चालकभन्दा माथि वायुसेवा कम्पनी र उसमाथि नागरिक उड्डयन प्राधिकरण छ,"" उनले भने।"
"माघ १ गते आइतवार पोखरामा यती एअरलाइन्सको विमान दुर्घटना हुँदा विमानमा सवार ७१ जनाको मृत्यु भएको पुष्टि भइसकेको छ भने एक जनाको स्थिति अझै अज्ञात छ।

अधिकारीहरूका अनुसार चालकदलका चार सदस्यबाहेक ५३ नेपाली, पाँच भारतीय, चार रुसी, दुई दक्षिण कोरियाली तथा यूके, अस्ट्रेलिया, आर्जेन्टिना र फ्रान्सका एक-एक नागरिक थिए।

विमानमा तीन शिशुसहित छ बालबालिका पनि थिए।

अवतरणको अनुमति लिइसकेको विमान कसरी विमानस्थलनजिकै सेती नदीको खोँचमा खस्यो भन्ने स्पष्ट भइसकेको छैन। सुरक्षाकर्मीहरूले विमानको ककपिट भोइस रेडकर्डर र फ्लाइड डेटा रेकर्डर फेला परिसकेका छन्।

दुर्घटनामा गुमाउनेमध्ये अस्ट्रेलियाका एक सौखिन साइकलयात्री, एक दक्षिण कोरियाली सैनिक र उनका छोरा अनि एक नेपाली गायिका पनि थिए।

पोखरामा भएको दुर्घटना नेपालको उड्डयन इतिहासमा तेस्रो ठूलो र आन्तरिक उडानमा सर्वाधिक सङ्ख्यामा मानवीय क्षति भएको घटना हो।

उक्त दुर्घटनामा ज्यान गुमाउने केही व्यक्तिबारे यहाँ चर्चा गरिएको छ।

गायिका निरा छन्त्याल

लोकगायिका निरा छन्त्याल प्रायः यती एअरलाइन्समा यात्रा गरिरहन्थिन्।टिकट त्यति महँगो नहुने भएकाले मध्यम वर्गमाझ पनि नेपालमा हवाईयात्रा लोकप्रिय बनिरहेको छ।

निरा काठमाण्डूमा बस्थिन् र उनी पोखरामा एउटा साङ्गीतिक कार्यक्रममा सहभागी हुन जाँदै थिइन्।

“उनी एकदमै प्रतिभाशाली कलाकार थिइन् र उनी लोकगीत गाउँथिन्। उनी स्वतःस्फूर्त नै गाउँथिन्,” उनका साथी भीमसेनले भने।“यो क्षतिलाई म शब्दमा बयान गर्न सक्दिनँ।”

माइरन लभ, अस्ट्रेलिया

अस्ट्रेलियाका अधिकारीहरूले सिड्नीका २९ वर्षीय शिक्षक माइरन लभले पनि पोखरामा भएको दुर्घटनामा ज्यान गुमाएको पुष्टि गरेका छन्।

साइक्लिङ र सर्फिङ गर्न बछ्ट्टै मन पराउने माइरनलाई ""दयालु, रमाइलो र क्रियाशील व्यक्ति’ का रूपमा उनका साथीहरूले सम्झिरहेका छन्।

एक जनाले स्थानीय सञ्चारमाध्यमलाई ""त्यतिको राम्रो मान्छे आफूले जीवनमा कहिले पनि नभेटाएको"" बताएका छन्।

एउटा विज्ञप्तिमा उनको परिवारले माइरन आफ्ना लागि ""बलियो खम्बा"" रहेको जनाएका छन्।

“उनले आफ्नो छोटो जीवनमा नै यति गरेका छन् जुन हामी आफ्नो जीवनकालमा गर्न सक्दैनौँ।”

दक्षिण कोरियाली सैनिक र उनका छोरा

पैँतालीस वर्षे यू दक्षिण कोरियाली सेनामा कार्यरत थिए।

जाडोको बिदामा उनी आफ्ना १४ वर्षे छोरालाई लिएर नेपाल घुम्न आएका थिए।

उनीहरू पैदलयात्रा गर्ने उद्देश्यसहित ज्यानुअरी १४ मा दक्षिण कोरियाबाट हिँडेका थिए। उनीहरूले दुर्घटना भएको दिन बिहान पनि परिवारलाई सम्पर्क गरेका थिए।

दक्षिण कोरियाली सञ्चारमाध्यमहरूका अनुसार तर परिवारले बिहान पोखरामा विमान पुग्ने समयपछि उनीहरूबाट कुनै सन्देश पाएन।

दुर्घटना भएको दिन बिहान उनीहरूले भारतबाट नेपाल पुगेको जानकारी गराएका थिए।

विवरणहरूमा उनीहरूले नेपालका विभिन्न ठाउँ घुम्ने योजना बनाएको उल्लेख छ।

सोनु जयसवाल, अभिषेक कुशवाह, अनिल राजभार र विशाल शर्मा

भारतको उत्तर प्रदेश गाजीपुरका यी चार जना मिलेर नेपाल घुम्न आऐका थिए। उनीहरूबाहेक विमानमा अर्का एक भारतीय नागरिक थिए।

उनीहरूका गाउँलेका अनुसार जयसवाल र उनका साथीहरू काठमाण्डूमा अवस्थित पशुपतिनाथ मन्दिरको दर्शन गर्न ज्यानुअरी १३ मा हिँडेका थिए।

तीन सन्तानका पिता जयसवाल पशुपतिनाथसँग अर्को छोरा प्राप्तिका लागि प्रार्थना गर्न काठमाण्डू आएका थिए। उनीसँगै उनका तीन साथीहरू पनि आए।

काठमाण्डूबाट उनीहरू पोखरा उडे। त्यहाँ प्याराग्लाइडिङ गर्ने उनीहरूको योजना थियो।

विमान अवतरण गर्ने क्रममा भएको बेला पोखराको आकाशबाट जयसवालले उनले फेसबुकमा लाइभ भिडिओ स्ट्रीमिङ गरेका थिए।

अञ्जु खतिवडा यती एअरलाइन्सको उक्त विमानमा सहचालक थिइन्। उनलाई अग्रणी महिला विमानचालक मानिन्थ्यो।

यती एअरलाइन्समा भएका छ महिला विमानचालकमध्ये उनी पनि थिइन्। उनले झन्डै ६,४०० घण्टा विमान उडाइसकेकी थिइन्।

यती एअरलाइन्सका सुदर्शन बर्तौला भन्छन्, “उनले एक्लै पनि विमानहरू उडाएकी थिइन्। उनी एक साहसिली महिला थिइन्।”"
"तपाईँ हवाईयात्रामा हुनुहुन्छ भने विमान उड्नुअघिबाटै परिचारिकाहरूले तपाईँको मोबाइल स्विच अफ गर्न वा फ्लाइट मोडमा राख्न आग्रह गरिरहेका हुन्छन्।

विमानमा यात्रुसँग भएका अन्य विद्युतीय उपकरणको प्रयोग नगर्न पनि आग्रह गरिन्छ।

तर धेरैजसो अन्तर्राष्ट्रिय उडानहरूमा निश्चित उचाइमा विमान पुगेपछि यस्ता उपकरण प्रयोग गर्न छुट दिइन्छ। कतिपय विमान सञ्चालकहरूले त उडिरहेको जहाजमै वाईफाईको समेत सुविधा दिएका हुन्छन्।

विमान उड्ने र अवतरण गर्ने समयमा किन मोबाइल र अन्य विद्युतीय उपकरण प्रयोग गर्न दिइँदैन तपाईँलाई थाहा छ?

सन् २००६ को घटना

बीबीसी फ्यूचरले सन् २०१३ मा प्रकाशित गरेको एउटा विवरणअनुसार सन् २००६ को घटनामा एक यात्रुले प्रयोग गरिरहेको डीभीडी प्लेयर स्विच अफ गर्नेबित्तिकै ३० डिग्रीसम्म फरक देखाइरहेको विमानको नेभिगेशन सिस्टमले ठिकसँग काम गरेको थियो।

ती व्यक्तिले उक्त उपकरण स्विच अन गरेपछि पुनः उक्त समस्या दोहोरिएको घटना विद्युतीय उपकरणले विमानको उडानमा दुष्प्रभाव पारेका १२५ तथ्याङ्कलाई विश्लेषण गर्दै स्पेक्ट्रममा प्रकाशित भएको एक विवरणलाई उद्धृत गर्दै प्रकाशित गरिएको छ।

विश्वभरि नै १०,००० फिटभन्दा कम उचाइमा विमान उडेको समयमा मोबाइल र अन्य विद्युतीय उपकरण प्रयोग गर्न नदिने अभ्यास छ।

विमानमा किन मोबाइल फोन चलाउन दिइँदैन?

राष्ट्रिय ध्वजावाहक नेपाल वायुसेवा निगमका वरिष्ठ प्राविधिक अधिकृत देवेन्द्र पुनका अनुसार उडानका क्रममा निश्चित अवस्थामा मोबाइल फोनहरू प्रयोग गर्न नदिनुका केही व्यावहारिक कारण छन्।

“विमानले निश्चित उचाइ हासिल गरेर जब सबै कुरा सामान्य हुन्छ त्यस बेला पाइलटले सीटको पेटी खोल्न र शौचालय जान अनुमति दिन्छन्, त्यो चरणमा मोबाइल चलाउन पनि पाइन्छ,” उनले भने।

“तर विमान उड्ने र अवतरण गर्ने बेलामा चाहिँ प्रयोग गर्न हुँदैन।”

विमानमा प्रयोग हुने दिशा देखाउने नेभिगेशनका र अरू सञ्चार उपकरणहरू पनि वायरलेस प्रणालीबाट सञ्चालन हुने भएकाले मोबाइल मात्र नभएर रेडिओ फ्रिक्वेन्सी र अल्ट्रासाउन्ड फ्रिक्वेन्सीले त्यस्ता उपकरणलाई असर गर्न सक्ने उनी बताउँछन्।

उनका अनुसार प्रमुख कारणहरू यस्ता छन्ः

फ्रिक्वेन्सी जुध्ने जोखिम
ध्यान केन्द्रित नहुने चिन्ता

“कहिलेकाहीँ फ्रिक्वेन्सी जुधेर पाइलटले सञ्चार गरिरहेको कुरा नसुनिन सक्छ वा प्रभावित हुन सक्छ,” उनले भने।

नेपाल दूरसञ्चार प्राधिकरणका सहायक प्रवक्ता अच्युतानन्द मिश्र पनि त्यस्तो जोखिम हुने बताउँछन्।

उनका अनुसार कम उचाइमा उडिरहेको विमानमा मोबाइल फोनको फ्रिक्वेन्सीको पहुँच हुन सक्छ र कतिपय अवस्थामा फ्रिक्वेन्सी खप्टिएर पाइलटले गर्ने सञ्चारमा प्रभाव पर्ने जोखिम हुनसक्छ।

“विमान र मोबाइलले प्रयोग गर्ने फ्रिक्वेन्सी फरक भए पनि कहिलेकाहीँ त्यो जुध्न सक्ने जोखिम हुन्छ र यस्तो भयो भने विमानको सञ्चार प्रभावित हुन सक्छ,” मिश्रले भने।

हालै पोखरामा दुर्घटनामा परेको यती एअरलाइन्सको विमानबाट एक यात्रुले फेसबुकमा लाइभ गरेको पाइएको छ।

जमिनमा राखिएका मोबाइलका बेस ट्रान्सीभर स्टेशन टावरभन्दा ४० देखि ६० मिटर उचाइसम्म मोबाइल फोनको नेटवर्क टिप्न सक्ने विज्ञहरू बताउँछन्।

उक्त जहाज कम उचाइमा देखिएका कारण उचाइमा राखिएका टावरबाट मोबाइल नेटवर्कको पहुँच हुनसक्ने ठानिएको छ।

“कम उचाइमा विमानमै पनि मोबाइल टिप्न सक्छ,” नेपाल वायुसेवाका वरिष्ठ अधिकृत पुन भन्छन्।

उनका अनुसार कतिपय अत्याधुनिक विमानहरूमा वाईफाईको सुविधा भए पनि त्यसको प्रयोग पनि विमान उडान र अवतरणका क्रममा बन्द गरिन्छ।

विमान अवतरण गर्ने समयमा विमानका चालक, अन्य कर्मचारी र यात्रुहरू पनि चनाखो हुनुपर्ने भएका कारण यो समयमा कुनै उपकरण चलाउँदा जोखिम हुनसक्ने पुन बताउँछन्।

“विमान अवतरण गर्ने समयमा मेडिकल डिभाइस (चिकित्सकीय उपकरण) बाहेक अन्य उपकरण प्रयोग नगर्नू भन्नुको अर्को कारण के पनि हो भने यात्रुको ध्यान अन्यत्रै भयो भने विमानमा दिइएका निर्देशनहरू उनीहरूले नसुन्न सक्छन्,” पुनले थपे।

के फोन चलाउँदा विमान दुर्घटना हुन सक्छ?

तस्बिर स्रोत, ASHOK DAHAL/BBC

विशेषगरी विमान उड्ने र अवतरण गर्ने समयमा मोबाइल वा अन्य विद्युतीय उपकरण प्रयोग गर्दा यात्रु र विमान दुवैलाई जोखिम हुने जानकारहरू बताउँछन्।

“विमानलाई खतरा हुनु भनेको यात्रुलाई पनि जोखिम हुनु हो। अर्को कुरा मोबाइल वा अरू उपकरणमा ध्यान दिएर विमानमा भइरहेको उद्घोषण सुनिएन भने कहिलेकाहीँ विमानमा टर्बुलेन्स आउँदा (हल्लिँदा) यात्रुलाई चोटपटक पनि लाग्न सक्छ,” नेपाल वायुसेवा निगमका पुन भन्छन्।

तर उडिरहेको जहाजमा पनि कम गतिको मोबाइल डेटासहित फाइभजी प्रविधि उपलब्ध गराउन हालै युरोपेली आयोगले विमान सञ्चालकहरूलाई अनुमति दिएको विवरण आएका छन्।

यसको अर्थ विमानका यात्रुहरूले अब आफ्नो मोबाइललाई फ्लाइट मोडमा राखिरहन पर्दैन र उडिरहेको विमानबाटै फोन गर्न वा मोबाइल डेटा पनि चलाउन मिल्छ।

यद्यपि यसको कार्यान्वयन कसरी हुन्छ भन्ने अझै स्पष्ट छैन।

“यसले स्वचालित उडान नियन्त्रण प्रणालीमा हस्तक्षेप गर्न सक्छ भन्ने चिन्ताहरू थिए,"" यूकेस्थित उडान सुरक्षा समितिका प्रमुख कार्यकारी डाई विटिङ्हमले यसअघि बीबीसीसँग भनेका थिए।"
"संसद्ले पारित गरेको एउटा अन्तर्राष्ट्रिय महासन्धि अनुसार घरेलु कानुन नेपालले जारी नगर्दा हवाई दुर्घटनाका पीडितहरूले अन्तर्राष्ट्रिय मापदण्ड भन्दा कैयौँ गुणा कम क्षतिपूर्ति पाइरहेको अधिकारीहरूले बताएका छन्।

हाल नेपालमा आन्तरिक विमान दुर्घटनामा ज्यान गुमाएका व्यक्तिका परिवारले वार्सा महासन्धि अनुसार २० हजार डलर अर्थात् झन्डै २६ लाख रुपैयाँ राहत स्वरूप प्राप्त गर्ने गरेका छन्।

तर प्रतिनिधिसभाले विक्रम सम्वत २०७५ सालको भदौमा पारित गरेको अन्तर्राष्ट्रिय हवाई परिवहन विषयक नियमहरू एकीकरण गर्ने सम्बन्धमा व्यवस्था भएको महासन्धि अनुरूप घरेलु कानुन नबनाइँदा त्यसले व्यवस्था गरेका क्षतिपूर्ति एवं राहतका सर्तहरू कार्यान्वयन हुन नसकेको अधिकारीहरू बताउँछन्।

उक्त महासन्धिले हवाई दुर्घटनामा अङ्गभङ्ग वा ज्यान गुमाउने व्यक्तिका हकमा १ लाख ७४ हजार डलर अर्थात् करिब सवा २ करोड रुपैयाँसम्म क्षतिपूर्ति दिइनुपर्ने व्यवस्था गरेको छ।

विशेष गरी अन्तर्राष्ट्रिय उडानहरूमा उक्त महासन्धिका व्यवस्थाहरू कार्यान्वयन गर्ने गरिएको भएपनि घरेलु कानुन बनाएको खण्डमा त्यसलाई आन्तरिक उडानहरूका हकमा पनि लागु गर्न सकिने जानकारहरू बताउँछन्।

पर्यटन तथा नागरिक उड्डयन मन्त्रालयका एक जना अधिकारीले उक्त महासन्धि अनुसार कानुनको मस्यौदा तयार भएपनि विगतमा राजनीतिक अस्थिरताका कारण त्यसलाई संसद्‌मा लैजान नसकिएको बीबीसीलाई बताए।

तर उनले अब त्यसलाई संसद्को अधिवेशनबाट पारित गराउने विचारमा आफूहरू रहेको बीबीसीलाई बताएका छन्।

हाल घरेलु नेपाली वायुसेवाहरूमा सन् १९२९ मा तयार भएको वार्सा महासन्धि अनुसारकै क्षतिपूर्ति एवं राहतका व्यवस्थाहरू कार्यान्वयनमा छन्।

उक्त महासन्धिले यात्रुहरूको अङ्गभङ्ग भएको वा उनीहरूले ज्यान गुमाएको खण्डमा ८,३०० डलर क्षतिपूर्ति दिने व्यवस्था गरेको थियो।

तर त्यसलाई सन् १९५५ मा हेग प्रोटोकलले विस्थापित गरेको थियो जसले वार्सा महासन्धिलाई संशोधन गर्दै क्षतिपूर्तिको सीमालाई बढाएर २० हजार डलर पुर्‍याएको थियो।

मोन्ट्रिओल महासन्धि पनि भनिने अन्तर्राष्ट्रिय हवाई परिवहन विषयक नियमहरू एकीकरण गर्ने सम्बन्धमा व्यवस्था भएको महासन्धिलाई नेपालको संसद्ले अनुमोदन गरेपछि तत्कालीन पर्यटन तथा नागरिक उड्डयन मन्त्री रवीन्द्र अधिकारीले हवाई यात्रुको बिमा रकम उल्लेख्य रूपमा बढ्ने बताएका थिए।

उक्त महासन्धि अन्तर्गत तोकिएको राहत र क्षतिपूर्ति रकम सन् २०१९ मा संशोधित गरिएको थियो।

जसबमोजिम अन्तर्राष्ट्रिय मुद्रा कोषले निर्धारण गरेको स्पेशल ड्रङग राइट मुद्रा अनुसार मृत्यु वा अङ्ग भङ्ग हुँदा १२८,८३१ एसडीआर वा १ लाख ७४ हजार डलर सम्म बिमा बापत भुक्तानी गर्नु पर्ने हुन्छ।

संस्कृति, पर्यटन तथा नागरिक उड्डयन मन्त्रालयका सहसचिव बुद्धिसागर लामिछाने कानुनको मस्यौदा तयार भएपनि संसद्‌बाट अनुमोदन नभइसकेकाले पुरानै क्षतिपूर्ति कायम रहेको बताउँछन्।

उक्त मस्यौदामा क्षतिपूर्ति रकमलाई उल्लेख्य बढाउन प्रस्ताव गरिएको थियो।

उनले भने, “कानुनको मस्यौदा बनेको छ। अघिल्लो पटक संसद्को अस्थिरताले जान सकेन। अब यो चाँडै संसद्‌मा जान्छ।”

उनले यात्रुहरूले बिमा बापतको रकम अन्तर्राष्ट्रिय प्रचलन अनुसार प्राप्त गर्नुपर्छ भन्नेमा सरकारको चासो रहेको उल्लेख गर्दै मोन्ट्रिओल महासन्धि अनुसारको क्षतिपूर्ति र राहत अन्तर्राष्ट्रिय वायुसेवाको हकमा भने लागु रहेको बताए।

उनी भन्छन्, “जस्तो नेपाल वायुसेवा निगम, हिमालय एअरलाइन्स र नेपालमा आउने सबै अन्तर्राष्ट्रिय एअरलाइन्सको हकमा मोन्ट्रिओल महासन्धिको अनिवार्य पालना गर्नुपर्छ। ती देशले हस्ताक्षर गरेका छैनन् भने पनि नेपालमा उडान गर्ने भएपछि मोन्ट्रिओल अनुसारको बिमा गर्नैपर्छ। आन्तरिक उडानको हकमा हामीले मस्यौदा बनाइसकेका छौँ र अबको संसद्‌मा पठाउने हाम्रो तयारी छ।”

मोन्ट्रिओल महासन्धिको व्यवस्था अनुसार अन्य क्षतिपूर्ति कस्ता छन्?

उक्त महासन्धिले यात्रु, कार्गो वा यात्रुका सामग्रीहरूमा विलम्बका कारणले भएको क्षतिका लागि पनि क्षतिपूर्ति व्यवस्था गरेको छ।

त्यसमा त्यस्तो विलम्बका लागि ७ हजार २ सय डलर अर्थात सवा नौ लाख रुपियाँ भन्दा केही बढी रकम सम्म क्षतिपूर्ति दाबी गर्न सकिने उल्लेख गरिएको छ।

त्यसबाहेक यात्रुका कार्गो वा ब्यागेजमा क्षति पुगेको अवस्थामा २ लाख २५ हजारसम्मको उत्तरदायित्व दाबी गर्न सकिने भनिएको छ।

कार्गोका हकमा प्रति किलो २९.६७ डलरको सीमा सम्म उत्तरदायित्व वायुसेवाहरूले वहन गर्नुपर्ने चर्चा उक्त महासन्धिको संशोधित व्यवस्थाले गरेको छ।

उक्त महासन्धिलाई १३५ देश तथा भौगोलिक क्षेत्रहरूले अनुमोदन गरिसकेका छन्।

आइकाओले उक्त महासन्धि अनुमोदन गर्ने देशहरूलाई यी व्यवस्थाहरू आफ्नो घरेलु कानुनमा पनि समावेश गर्न सन् २०१९ को डिसेम्बरमा अनुरोध गरेको थियो।

यती एअरलाइन्सको दुर्घटनापछि बिमा भुक्तानीको कस्तो व्यवस्था गरिँदैछ?

अधिकारीहरूका अनुसार चालक दलका सदस्यसहित ७२ जना सवार यती एअरलाइन्सको एटीआर विमान पोखरामा दुर्घटनाग्रस्त भएको स्थानमा बिमा कम्पनीहरूले आफ्ना सर्वेक्षण टोली पठाएका छन्।

सर्वेक्षक र वकिलसहितको टोलीले नेपालको सबैभन्दा ठूलो आन्तरिक हवाई दुर्घटनामा भएको क्षतिको परिमाणको मूल्याङ्कन दुर्घटनास्थल पुगेर गरेको विवरणहरू आएका छन्।

नेपाल बिमा प्राधिकरणका प्रवक्ता राजुरमण पौडेलले दुर्घटनालगत्तै आफूहरूले तुरुन्त बिमा वितरणको प्रक्रियालाई गति दिन निर्देशन दिएको बताए।

उनले भने, “मलाई लाग्छ हितग्राही पहिचान भएको २०/२५ दिनमा नै बिमा कम्पनीहरूले यसलाई सम्पन्न गरिहाल्छन्। पुनर्बिमाकर्ताले पैसा पठाइ दिइसकेको हुन्छ त्यही भएर यसमा समस्या हुँदैन।”

यती एअरलाइन्सको वेबसाइटका अनुसार उसका प्रत्येक विमान, चालक दलका सदस्य, यात्रु र यात्रुका सामग्रीहरूको काठमाण्डूस्थित हिमालयन एभरेष्ट इन्सुरेन्स कम्पनीमा बिमा गरिएको छ।

त्यसको पुनर्बिमा भने यूकेमा रहेको एमएआरएस नामक कम्पनीले गरेको उक्त वेबसाइटमा जनाइएको छ।

यती एअरलाइन्सका अधिकारीहरू बिमा वितरणका लागि पूर्वतयारीहरू अघि बढाइएका र त्यसमा आफूहरूले सहजीकरण गर्ने बताउँछन्।

उक्त वायुसेवाका प्रवक्ता सुदर्शन बर्तौला भन्छन्, “चिकित्सक र प्रहरीको रिपोर्टहरू लिएपछि त्यसका लागि अझै केही दिन लाग्नसक्छ। हामीले सहजीकरण गरेर यो बिमा हेर्नलाई काठमाण्डूमा अलग्गै कार्यालय नै स्थापना भइसकेको छ। उहाँहरूलाई हामीले सूची सहित सबै विवरण दिइसकेका पनि छौँ। उहाँहरूले पीडितका आफन्तहरूसँग सम्पर्क पनि गर्नुहुन्छ।”

बिमा रकम माग गर्न नाता प्रमाण सहित यात्रुका आफन्तहरूले दाबी गर्नुपर्ने हुन्छ।

प्रति यात्रु २० हजार डलर रहेको क्षतिपूर्ति रकम चालक दलका सदस्यको हकमा भने बढी रहेको बताइन्छ।

वायुसेवा सञ्चालक सङ्घका प्रवक्ता योगराज कडेँलका अनुसार चालक दलका सदस्यको हकमा कम्तीमा ५० हजार डलर बिमा भएपनि कम्पनी हेरेर त्यो भन्दा बढी पनि बिमा गर्ने गरिएको छ।

अर्का एकजना वायुसेवा सञ्चालकका अनुसार नेपालको हकमा चालक दलका सदस्यको हकमा १ लाख डलरसम्म बिमा गरिएको बताए।

त्यसबाहेक विमानको पनि अलग्गै बिमा गरिएको हुन्छ जसको उत्तरदायित्व बिमा कम्पनीले वहन गर्छ।

वायुसेवा सञ्चालक सङ्घका कँडेल भन्छन्, “प्लेनको त्यो समयको उसको मूल्य अनुसार बिमा गरिएको कूल रकम कम्पनीले घोषणा गरेको हुन्छ। उसले त्यही अनुसार प्रिमियम तिरेको हुन्छ र उसले पनि बिमा बापतको रकम प्राप्त गर्छ।”

रकम भुक्तानीका लागि बिमा कम्पनीले न्यूनतम २१ दिन समय माग गर्ने उल्लेख गर्दै कँडेलले कानुनी प्रक्रिया पूरा हुन केही समय भने लाग्नसक्ने बताए।

यती एअरलाइन्सको पछिल्लो दुर्घटनामा ज्यान गुमाएका ७१ जनाको शव फेला परिसकेको र एक बेपत्ता यात्रुको खोजीकार्य जारी रहेको अधिकारीहरूले जनाएका छन्।"
"नेपालमा तीन दशकमा भएको सबैभन्दा ठूलो विमान दुर्घटनाको केही घण्टामै एउटा भिडिओ भारतमा भाइरल हुन पुग्यो।

अवतरण गर्ने प्रयास गरिरहेको यती एअरलाइन्सको विमान दुर्घटना हुनुभन्दा केही सेकेन्डअघि भारतीय नागरिक सोनु जयसवालले विमानभित्रबाटै लाइभ भिडिओ प्रसारण गरेका थिए।

उनी साथीहरूसँग नेपाल घुम्न गएका थिए। उनीहरू सबै जना उत्तर प्रदेशको गाजीपुरका हुन्।

उक्त भिडिओ खिच्दा विमानमा भएका कसैलाई पनि आफू मृत्युको मुखमा परेको किञ्चित् शङ्का पनि परेको देखिँदैन।

आइतवार भएको दुर्घटनामा विमानमा सवार चालकदलका सदस्यसहित ७२ जनामध्ये ७१ जना शव वा शरीरको अवशेष फेला परेको छ भने एक जनाको अवस्था अज्ञात छ।

निम्नलिखित विवरणले केही पाठकलाई विचलित पार्न सक्छ।

भिडिओमा विमान बिस्तारै अवतरण गर्ने क्रममा रहेको देखिन्छ।

केही क्षण क्यामरा आफूतिर फर्काएर सोनु मुसुक्क हाँस्छन्। अनि फेरि विमानमा सवार अन्य यात्रुतर्फ फर्काएर खिचिएको दृश्य देखिन्छ।

नेपालमा किन बारम्बार हवाई दुर्घटना दोहोरिन्छ? समस्या कहाँ छ?

कसरी गरिँदैछ खोजीकार्य, कति चुनौतीपूर्ण?

त्यसको केही क्षणपछिको दृश्य अस्पष्ट छ तर कर्कश आवाज सुनिन्छ।

अनि स्क्रीन मुस्लो र धुवाँले भरिन्छ।

भिडिओ बन्द हुनुअघि इन्जिनको जस्तो कर्कश आवाज, सिसा फुटेको जस्तो र मानिसहरू चिच्याए जस्तो सुनिन्छ।

जयसवालका परिवारजन र साथीभाइले फेसबुकमा उक्त भिडिओ आफूहरूले हेरेको सञ्चारकर्मीहरूलाई बताँउदै त्यो पछिल्लो विमान दुर्घटनाकै रहेको पुष्टि गरेका छन्।

“सेती नदीनजिकै खोँचमा विमान दुर्घटना हुँदा सोनु लाइभ आएका थिए,” उनका साथी मुकेश कश्यपले सञ्चारकर्मीहरूलाई भने।

सोनुको फेसबुक प्रोफाइल 'प्राइभेट' छ। स्थानीय पत्रकार शशीकान्त तिवारीले सोनुको भिडिओ कश्यपले आफूलाई देखाएको बीबीसीलाई बताएका छन्।

सामाजिक सञ्जालमा देखा परेका अन्य भिडिओहरूमा विमान बस्तीनजिकै पुगेपछि अचानक ढल्किएको देख्न सकिन्छ।

जयसवालले उडिरहेको विमानबाट कसरी भिडिओ लाइभस्ट्रीम गर्न सके भन्ने कुरा स्पष्ट हुन सकेको छैन।

नेपाली अधिकारीहरूले अनुसन्धानमा सहयोग पुर्‍याउन सक्ने उक्त भिडिओ फुटेजबारे कुनै प्रतिक्रिया दिइसकेका छैनन्।

सोनु जयसवालसँग विमानमा उनका साथीहरू अभिषेक कुशवाहा, अनिल राजभर र विशाल शर्मा थिए।

उनीहरूका परिवार शोकाकुल छन् र पूरै स्तब्ध छन्।

अभिषेक कुशवाहाका आफन्त चन्द्रभान मौर्यले भने, ""यो दुःख शब्दमा भन्ने सकिँदैन।""

“सरकारले सके जति हामीलाई सहयोग गर्नुपर्छ। हामी आफ्ना प्रियजनको शव हामीकहाँ फर्काइयोस् भन्ने चाहन्छौँ।”

पशुपतिनाथ दर्शन गर्न गएका थिए

गाजीपुरका स्थानीय अधिकारीहरूले आफूहरू दुर्घटनामा ज्यान गुमाएका चार जनाको परिवार र काठमाण्डूस्थित भारतीय दूतावाससँग सम्पर्कमा रहेको र सक्दो सहयोग गर्न तयार रहेको जनाएका छन्।

“हामीले ती परिवारहरूलाई काठमाण्डू जान चाहे प्रबन्ध गरिदिने बताएका छौँ,” जिल्लाधिकारी आर्यका अखौरीले सञ्चारकर्मीहरूलाई बताइन्।

गाउँलेहरू ती चार युवालाई “दयालु र रमाइला” व्यक्तिका रूपमा स्मरण गरेका छन्।

उनीहरू यो त्रासदीले आफूहरूलाई स्तब्ध बनाएको बताउँछन्।

केहीले त मृतकका परिवारका लागि क्षतिपूर्तिको माग गर्दै प्रदर्शन समेत गरेका थिए। शोकाकुल परिवारले पनि सरकारसँग क्षतिपूर्ति माग गरेका छन्।

बीसदेखि ३० वर्षका यी चार जनाबीच लामो समयदेखि मित्रवत् सम्बन्ध थियो।

काठमाण्डूस्थित पशुपतिनाथ मन्दिरको दर्शन गर्न उनीहरू ज्यानुअरी १३, शुक्रवारको दिन नेपाल गएको स्थानीयवासीहरू बताउँछन्।

यात्राको योजना जयसवालले नै बनाएको बताइएको छ।

तीन सन्तानका पिता उनले अर्को छोरा जन्मियोस् भनेर प्रार्थना गर्न पशुपतिनाथ गएका थिए।

काठमाण्डूबाट उनीहरू आइतवार पर्यटकीय गन्तव्य पोखरा जान उडेका थिए। त्यहाँबाट पुनः काठमाण्डू फर्कििने उनीहरूको योजना थियो।

शोक र स्तब्धता

“तर भाग्यको खेला अर्कै थियो,” जयसवालका नाम उल्लेख नगरिएका एक आफन्तले समाचारसंस्था पीटीआईलाई भने।

आइतवार दुर्घटना भएको विमानमा पाँच भारतीय नागरिक थिए।

अधिकारीहरूका अनुसार विमानमा नेपाली र भारतीयबाहेक रुस, दक्षिण कोरिया, आयरल्यान्ड, अस्ट्रेलिया, आर्जेन्टिना र फ्रान्सका नागरिकहरू पनि थिए।

सोमवार भारतीय सामाजिक सञ्जाल दुर्घटनास्थल अनि जायसवालले खिचेको भिडिओले भरिएको थियो।

जयसवालका पिता राजेन्द्र प्रसाद जयसवालले आफूले त्यो भिडिओ हेर्न नसकेको बताए।

""मैले आफैँ त्यो भिडिओ हेर्न सकिनँ। मैले सोनुका साथीहरूले त्यसबारे भनेको कुरा मैले सुनेको हुँ। हाम्रो जीवन खत्तम भयो,"" उनले भने।

शोकमा डुबेको गाउँलेहरू स्तब्ध भएका छन्। अनिल राजभरका पिता किंकर्तव्यविमूढ भएका छन्।

उनका छोरा परिवारलाई खबरै नगरी ज्यानुअरी १३ तारिखमा नेपाल गएका थिए।"
"मे २०२२ - पोखराबाट जोमसोमका लागि उडेको एअरको यात्रुवाहक ट्विनअटर 9NAET विमान दुर्घटनामा पर्दा २२ जनाको मृत्यु
एप्रिल २०१९ - सोलुखुम्बु जिल्लाको लुक्ला विमानस्थलमा समिट एअरको एउटा विमान धावनमार्गको छेउमा रहेका दुईवटा हेलिकप्टरमा गएर ठोकिँदा कम्तीमा तीन जनाको मृत्यु
फेब्रुअरी २०१९ - एअर डाइनेस्टीको हेलिकप्टर ताप्लेजुङमा पाथीभरानजिकै दुर्घटनामा पर्दा तत्कालीन संस्कृति, पर्यटन तथा नागरिक उड्डयनमन्त्री रवीन्द्र अधिकारीसहित सात जनाको मृत्यु
सेप्टेम्बर २०१८ - गोर्खाबाट काठमाण्डू आउँदै गरेको एल्टिट्यूड एअरको हेलिकप्टर धादिङ र नुवाकोटबीच रहेको एउटा जङ्गलमा दुर्घटनाग्रस्त, एक जापानी पर्यटक र अन्य पाँच जनाको मृत्यु
मार्च २०१८ - बाङ्ग्लादेशबाट नेपाल आएको यूएस-बाङ्ग्ला एअरलाइन्सको विमान त्रिभुवन अन्तर्राष्ट्रिय विमानस्थलमा दुर्घटनाग्रस्त, ५१ जनाको मृत्यु
फेब्रुअरी २०१६ - पोखराबाट जोमसोम उडेको तारा एअरको विमान दुर्घटनाग्रस्त, २३ जनाको मृत्यु
मे २०१५ - भूकम्पपछिको राहत तथा उद्धारकार्यमा खटिएको अमेरिकी सेनाको हेलिकप्टर चरीकोटनजिकै दुर्घटनाग्रस्त; छ अमेरिकी सैनिक, दुई नेपाली सेनाका अधिकारी र पाँच सर्वसाधारणको मृत्यु
जुन २०१५ - सिन्धुपाल्चोकमा भूकम्पको राहत तथा उद्धारमा गएको डक्टर्स विदाउट बोर्डसले चार्टर गरेको हेलिकप्टर दुर्घटना हुँदा चार जनाको मृत्यु
मार्च २०१५ - त्रिभुवन अन्तर्राष्ट्रिय विमानस्थलमा हुस्सुका कारण टर्किश एअरको विमान धावन मार्गबाट चिप्लिँदा चार दिन विमानस्थल बन्द
फेब्रुअरी २०१४ - पोखराबाट जुम्ला उडेको नेपाल वायुसेवा निगमको विमान अर्घाखाँचीमा दुर्घटनाग्रस्त हुँदा १८ जनाको मृत्यु
सेप्टेम्बर २०१२ - काठमाण्डूबाट लुक्ला उडेको सीता एअरको विमान त्रिभुवन अन्तर्राष्ट्रिय विमानस्थलनजिकै दुर्घटनाग्रस्त, विमानमा रहेका सबै १९ जनाको मृत्यु
मे २०१२ - भारतीय तीर्थयात्री बोकेर पोखराबाट जोमसोम उडेको अग्नि एअरको विमान जोमसोम विमानस्थलनजिकै दुर्घटनाग्रस्त, १९ जनाको मृत्यु
सेप्टेम्बर २०११ - हिमालको दृश्यावलोकन अर्थात् माउन्टेन फ्लाइटका लागि उडेको बुद्ध एअरको एउटा विमान काठमाण्डूनजिकै कोतडाँडामा दुर्घटनाग्रस्त; नेपाली, भारतीय, र अन्य देशका नागरिकसहित १४ जनाको मृत्यु
डिसेम्बर २०१० - लामीडाँडाबाट काठमाण्डू उडेको विमान ओखलढुङ्गामा दुर्घटनामा पर्दा १९ यात्री र चालकदलका तीन सदस्यको मृत्यु
अगस्ट २०१० - काठमाण्डूबाट लुक्लातर्फ उडेको विमान दुर्घटनामा पर्दा १४ जनाको मृत्यु
अक्टोबर २००८ - लुक्ला विमानस्थलमा अवतरण गर्ने बेला दुर्घटनामा १८ जनाको मृत्यु, एक जना घाइते"
"पोखरा अन्तर्राष्ट्रिय विमानस्थल पुग्नै लाग्दा खोँचमा खसेको यती एअरलाइन्सको विमान दुर्घटनाबारे छानबिन गर्न सरकारले गठन गरेको जाँचबुझ समिति उक्त विमानको ब्ल्याक बक्सको पर्खाइमा छ।

विमानको ब्ल्याक बक्स सोमवार बिहान भेटिएको नागरिक उड्डयन प्राधिकरणका प्रवक्ता जगन्नाथ निरौलाले बताएका छन्।

""ब्ल्याक बक्स सुरक्षित रूपमै भेटिएको छ। विमानको पछिल्लो भाग हिजो भेटिएको थिएन आज त्यो भेटियो,"" उनले भने।

विमानको पछिल्लो भागमा हुने यो उपकरणबाट विमान दुर्घटनाको कारण पत्ता लाग्ने अधिकारीहरूको विश्वास छ।

“कुन उपकरणको कस्तो अवस्था थियो भन्नेचाहिँ त्यो ब्ल्याक बक्सले बताउँछ। कुन भागको सङ्केत के थियो। अचानक आएको समस्या हो कि। बाहिरी वा आन्तरिक कारणले भएको हो भन्ने बताउँछ,” जाँचबुझ समितिका सदस्यसचिव बुद्धिसागर लामिछानेले भने।

यती एअरलाइन्सको विमान दुर्घटनामा हराइरहेका व्यक्तिको खोजी किन जटिल
नेपालमा किन बारम्बार हवाई दुर्घटना दोहोरिन्छ? समस्या कहाँ छ?

“यसले दुर्घटनाको जाँचबुझमा धेरै नै सहयोग पुर्‍याउँछ।”

यो जहाजमा हुने ब्ल्याक बक्समा फ्लाइट डेटा रेकर्डर र ककपिट भोइस रेकर्ड दुवै हुने भएकाले अनुसन्धानमा निकै महत्त्वपूर्ण हुने लामिछाने बताउँछन्।

ब्ल्याक बक्स के हो

ब्ल्याक बक्स विमानको पछिल्लो भागमा रहने विद्युतीय उपकरण हो। विमान दुर्घटनाका घटनामा यो उपकरण निकै महत्त्वपूर्ण हुन्छ।

ब्ल्याक बक्स वास्तवमा कालो रङ्गको चाहिँ हुँदैन। यस्तो उपकरण गाढा सुन्तला रङ्गको हुन्छ।

“दुर्घटना हुँदा कम क्षति हुने भाग भएकाले यसलाई विमानको पछिल्लो भागमा राखिएको हुन्छ,” एक दर्जनभन्दा बढी विमान दुर्घटना छानबिनमा संलग्न भएका एरोनटिकल इन्जिनियर रतीशचन्द्र लाल सुमनले भने।

प्रायः ब्ल्याक बक्समा दुईवटा भाग हुन्छन्। तर सबै विमानमा यी दुवै भाग नहुन पनि सक्छन्।

उच्च तापक्रम र पानीमुनिको गहिरो सतहमा पनि यसभित्रका डेटा नष्ट नहुनेगरी ब्ल्याक बक्सको निर्माण गरिएको हुन्छ।

फ्लाइट डेटा रेकर्डर

फ्लाइट डेटा रेकर्डरले प्राविधिक पक्षको रेकर्ड राख्छ। त्यसमा विमानका हरेक उपकरणको अवस्था, उचाइ, दिशा, तापक्रम, गति, इन्धनको मात्रा, अटो-पाइलटको अवस्था लगायतका विवरणहरूको अभिलेख रहन्छ।

“कुनै उपकरणले काम गरिरहेको थिएन भने त्यो कुरा यसमा नोट हुन्छ र त्यसबाट विमानको प्राविधिक पक्षको विश्लेषण गर्ने हो,” सुमनले भने।

तर कतिपय साना र ट्विनअटर विमानमा यो हुँदैन। यसअघि मुस्ताङमा दुर्घटनामा परेको तारा एअरको ट्विनअटर विमानमा यस्तो उपकरण थिएन।

ककपिट भोइस रेकर्डर

यसमा सामान्यतया २५ घण्टाको रेकर्डिङ अवधि हुन्छ।

यो उपकरणमा चार वटा च्यानल हुन्छन् र चार स्थानका आवाजको रेकर्ड राखेको हुन्छ।

यसमा पाइलटको, कटपिटको, टावरसँग हुने सञ्चारको र प्यासेन्जर अनाउन्सेन्टको रेकर्ड हुने सुमन बताउँछन्।

‘घर नै थर्काउनेगरी आएको जहाज खोँचमा गएर पड्कियो’
यती एअरलाइन्सको विमान खसेको ठाउँमा जे देखियो

दुर्घटना अनुसन्धानको क्रममा यस्तो उपकरणमा सङ्ग्रह भएको आवाज नै अनुसन्धानकर्ताहरूले सुनेर विश्लेषण गर्छन्।

“पाइलटले के बोल्यो, के सुन्यो, केही खराबी थियो भने को‍-पाइलटलाई जानकारी दियो कि दिएन, यात्रु र टावरलाई दियो कि दिएन त्यो कुराहरूको आवाज सुनेपछि धेरै थाहा हुन्छ,” यसअघिको तारा एअर दुर्घटना जाँचबुझ समितिका संयोजक समेत रहेका सुमनले भने।

‘पहिले विदेश धाउनुपर्थ्यो’

तस्बिर स्रोत, RSS

पुराना जहाजहरूमा म्याग्नेटिक टेपमा यस्तो आवाज रेकर्ड हुन्थ्यो र सुन्नका लागि विदेश जानुपर्ने बाध्यता थियो।

नागरिक उड्डयन प्राधिकरणको हवाई दुर्घटना अनुसन्धान शाखामा लामो समय काम गरेका इन्जिनियर सुमनले आफू सन् १९९२ मा ककनीमा दुर्घटना भएको थाई एअरको सीभीआर लिएर क्यानडा गएको बताए।

“म आफैँ ब्ल्याक बक्स लिएर क्यानडा र फ्रान्स गएको छु। तर अहिले धेरै काम नेपालमै हुन्छ,” उनले भने।

पछिल्ला विमानहरूमा यस्तो आवाज डिजिटल माध्यममा रहने र नेपालमै सुन्न सकिने सुमनले बताए।

दुर्घटनापछि प्याराग्लाइडिङबारे सुरक्षा चिन्ता
नागरिक उड्डयन प्राधिकरण टुक्र्याउने कुरा के नेपालको हवाई सुरक्षासँग जोडिन्छ?

पछिल्लो समय नेपालमै ब्ल्याक बक्सको विश्लेषण हुने भए पनि फ्लाइट डेटा रेकर्डरको कतिपय अध्ययनका लागि विदेशी विशेषज्ञहरूको पनि सहयोग लिने गरिएको छानबिन समितिका सदस्यसचिव लामिछानेले बताए।

डेटा विश्लेषण गर्ने ‘प्रोग्राम’मा राखेर हेरेपछि कतिपय अवस्थामा दुर्घटनाको कारण थाहा हुने उनी बताउँछन्।

“दुर्घटना नहुँदै पनि विमानको स्वास्थ्य अवस्था परीक्षणका लागि र मर्मतका लागि पनि यसको प्रयोग र विश्लेषण गर्ने गरिएको छ,” उनले भने।

दुर्घटना अनुसन्धानमा ब्ल्याक बक्सको महत्त्व

काठमाण्डूको अन्तर्राष्ट्रिय विमानस्थलको धावनमार्गमा भासिएको टर्किश एअर दुर्घटना, काठमाण्डूको विमानस्थलमा अवतरण गर्ने क्रममा दुर्घटनामा परेको यूएस बाङ्ग्ला एअरसहित धेरै हवाई दुर्घटनामा ब्ल्याक बक्सले वास्तविकता पत्ता लगाउन सहयोग गरेको लामिछानेले बताए।

“हो यूएस बाङ्ग्लाको दुर्घटनामा गलत एप्रोच गरेको हो। गलत दिशाबाट अवतरण गर्न खोजेको हो भन्ने यसले देखायो,” सुमनले थपे।"
"माघ १ गते आइतवर यती एअरलाइन्सको विमान दुर्घटना भएपछि नेपाल र चीनले एउटा कोसेढुङ्गा परियोजनाका रूपमा उल्लेख गरेको पोखरा अन्तर्राष्ट्रिय विमानस्थलको भविष्यबारे प्रश्न उठेको विज्ञहरूले बताएका छन्।

नवनिर्मित विमानस्थल उक्त दुर्घटना हुनुभन्दा दुई साताअघि मात्र आन्तरिक उडानका लागि खुलेको थियो। तर त्यहाँबाट अन्तर्राष्ट्रिय उडान सुरु भइसकेको थिएन।

बेइजिङले बेल्ट एन्ड रोड परियोजनाअन्तर्गतको पूर्वाधारका रूपमा उल्लेख गरेको सो विमानस्थलको निर्माण चिनियाँ एक्जिम ब्याङ्कको २२ अर्ब ७२ करोड रुपैयाँ ऋणमा भएको हो।

त्यसमा नेपाल सरकारको तर्फबाट थप दुई अर्ब रुपैया र जग्गा अधिग्रहणमा अर्को सात अर्ब रुपैयाँ जति खर्च भएको अधिकारीहरू बताउँछन्।

दुर्घटनाले थपेको चुनौती

पोखरा अन्तर्राष्ट्रिय विमानस्थल सञ्चालनमा आएको १५ दिनमै यती एअरलाइन्सको एटीआर नाइनएन-एएनसी कल साइनको विमान सेती खोँचमा दुर्घटनाग्रस्त भएको थियो।

अवतरण गर्न लाग्दा भएको दुर्घटनामा ७१ जनाको मृत्यु पुष्टि भइसकेको छ।

बाँकी एक जनाको स्थिति शुक्रवार बिहानसम्म अज्ञात छ। तर सुरक्षाकर्मीहरूले दुर्घटनास्थलमा खोजी जारी राखेका छन्।

विमान दुर्घटनाबारे जाँच सुरु हुँदा पोखरा अन्तर्राष्ट्रिय विमानस्थलबाट विदेशमा उडानहरू सञ्चालन गर्ने विषयमा पार्न सक्ने प्रभावबारेमा पनि टिप्पणी हुन थालेको छ।

नागरिक उड्डयन प्राधिकरणका पूर्वमहानिर्देशक राजकुमार क्षेत्री भन्छन्, “मेरो विचारमा विमानस्थलका कारण उक्त दुर्घटना भएको होइन। तर मानसिक रूपमा अलिकति शङ्का हुन सक्छ। मेरो विचारमा अन्तर्राष्ट्रिय उडानहरू हुन्छन्। फ्लाइट आउने आधारहरू हामीले सुनिश्चित गरिसकेका छैनौँ, हामीले गर्नुपर्छ।”

त्यसका लागि नेपालले पोखरा विमानस्थलनजिकै इन्धनको डिपो स्थापना गर्नुपर्ने, हटाइएको भनिएको डम्पिङ साइटवरपर चराको गतिविधि नियन्त्रण गर्नुपर्ने, कम्तीमा पाँच वर्षका लागि ल्यान्डिङ र पार्किङमा वायुसेवाहरूलाई सुविधा दिने जस्ता कदमहरू चालिनुपर्ने उनले बताए।

तर त्यसबाहेक कोभिड-१९ महामारीपछि पर्यटन र हवाई उद्योगमा विश्वव्यापी रूपमा परेको प्रभावले पनि नयाँ गन्तव्यमा वायुसेवाहरूलाई आकर्षण गर्न कठिन हुने कैयौँ विज्ञहरू बताउँछन्।

अपेक्षा कस्तो राख्नुपर्छ

नागरिक उड्डयन प्राधिकरणका अर्का पूर्वमहानिर्देशक सञ्जीव गौतमले बीबीसीसँग भने, “चीनको शून्य कोभिड नीतिका कारण एशिया प्रशान्त क्षेत्रमा सन् २०२३ मा कुनै पनि वायुसेवा कम्पनीले समग्रमा नाफा कमाउँदैनन् भन्ने अन्तर्राष्ट्रिय एअर ट्रान्स्पोर्ट असोसिएशनको निष्कर्ष छ।""

""कोभिडमा वृद्धि भएन भने सन् २०२४ सम्ममा हवाई ट्राफिकको अनुपात सन् २०१९ कै तहमा फर्कन्छ कि भन्ने अनुमान गरिएको छ।”

तर उनी नेपालमा भर्खरै खुलेका दुई अन्तर्राष्ट्रिय विमानस्थलबाट तत्काल ठूलो आशा राख्नु नहुने धारणा राख्छन्।

""संसारभरिका वायुसेवाहरूले घाटा खाइरहेको समयमा पोखरा विमानस्थल खुल्यो। यस्तो बेलामा कुनै पनि वायुसेवाले नयाँ रूटमा उडानहरू राख्दैनन् किनभने त्यसो गर्नु भनेको लागत बढाउनु हो। यस्तो बेलामा पोखरा र भैरहवामा सबैतिरबाट वायुसेवाहरू आउँछन् भन्ने अपेक्षा गर्नु नै गलत हो।”

नयाँ अन्तर्राष्ट्रिय विमानस्थलहरूमा कार्य सञ्चालन विस्तार हुन थप पाँचदेखि छ वर्षसम्म लाग्न सक्ने उनको अनुमान छ।

उनले अहिलेकै सङ्ख्यामा काठमाण्डू अन्तर्राष्ट्रिय विमानस्थलमा यात्रुहरू आइरहे सन् २०२८ मा यो विमानस्थलले धान्न नसक्ने अवस्था आउने अध्ययनहरूले देखाएको बताए।

“त्यसपछि वायुसेवाहरू भैरहवा वा पोखरा जानु नै पर्ने हुन्छ। यी सम्भावनाहरू पनि छन्। तर आजको भोलि केही नहुन सक्छ। एक वर्षसम्म एउटा पनि उडान नहुन सक्छ। अन्तर्राष्ट्रिय परिवेश र भर्खरै भएको दुर्घटनाका कारण अन्तर्राष्ट्रिय वायुसेवाहरूलाई पनि संशय हुन्छ नि।”

अघिल्लो वर्ष उक्त विमानस्थलको ऋण लगानीकर्ता एक्जिम ब्याङ्कले जारी गरेको एउटा विज्ञप्तिमा पोखरा विमानस्थलमा एअरबस ३२० र बोइङ ७५७ एवम् अन्य जेट मोडलहरूको उडान र अवतरण हुन सक्ने जनाएको थियो।

त्यसमा पोखराबाट चेङ्दु, कुन्मिङ, ग्वाङ्जाओ र अन्य चिनियाँ सहरमा उडान हुन सक्ने भन्दै यो पूर्वाधार नेपाल र चीनले विकास गरेको 'हिमालयवारपार बहुउद्देश्यीय सम्पर्क सञ्जाल'को महत्त्वपूर्ण पूर्वाधार रहेको उल्लेख गरिएको छ।

ज्यानुअरी १ मा प्रधानमन्त्री पुष्पकमल दाहालले उद्घाटन गरेको उक्त विमानस्थलबाट अहिले आन्तरिक उडानहरू भइरहेका छन्। अन्तर्राष्ट्रिय उडानहरूका लागि पनि पूर्वतयारीको काम अघि बढाइएको अधिकारीहरू बताउँछन्।

नेपालबाट चारदेखि साढे चारघण्टाको दूरीमा रहेका हवाई गन्तव्यहरूबाट पोखरामा सीधा उडान गराउन सकिने अपेक्षा विमानस्थल निर्माणका क्रममा गरिएको थियो।

पूर्वमहानिर्देशक क्षेत्रीका अनुसार खाडी तथा मध्यपूर्व एवं छिमेकी देशहरू भारत र चीनबाट प्रत्यक्ष उडान गर्न सक्ने आकलन गरिएको थियो।

पर्यटन मन्त्रालयका सचिव सुरेश अधिकारी यती एअरलाइन्सको विमान दुर्घटनापछि देखिएको अन्योललाई जाँचबुझ आयोगको प्रतिवेदनले चिर्ने बताउँछन्।

उनले भने, “विमानस्थलकै कारणले विमान दुर्घटना भएको भन्ने हामीलाई लाग्दैन। प्राविधिकहरूको भनाइमा सबै दृष्टिकोणले विमानस्थल ठिक छ। अनुसन्धानको प्रतिवेदन आओस् अनि त्यसपछि हामी सबै कुरा पारदर्शी रूपमा सार्वजनिक गर्छौँ। भविष्यमा विमानस्थलकै विषयमा त्यत्रो समस्या भइहाल्छ जस्तो लाग्दैन।”

उनले उक्त विमानस्थलमा अन्तर्राष्ट्रिय वायुसेवाहरूलाई भित्र्याउने विषयमा नागरिक उड्डयन प्राधिकरणले पनि छलफल अघि बढाएको बताए।

“भारत, चीन, श्रीलङ्का र मलेशियाबाट हुन सक्ने क्षेत्रीय उडानहरूका बारेमा पनि वायुसेवा सञ्चालकहरूसँग अनौपचारिक छलफल भइरहेको छ।”

नयाँ विमानस्थलसम्बन्धी कतिपय आधारभूत तथ्याङ्कहरू अन्तर्राष्ट्रिय नागरिक उड्डयन प्राधिकरणको प्रकाशनमा नछापीकनै व्यावसायिक उडानहरू गरिएकोमा पनि कतिपयले प्रश्न उठाइरहेका छन्।

त्यसबारे एरोनटिकल इन्फर्मेशन पब्लिकेशनमा फेब्रुअरी २३ मा प्रकाशित हुने पोखरा अन्तर्राष्ट्रिय विमानस्थलका प्रमुख विक्रमराज गौतमले बताए।

उनका अनुसार अन्तर्राष्ट्रिय विमानस्थलमा इन्धन भर्नेसहितका सुविधा छन्।

""प्राविधिक रूपमा हाम्रो विमानस्थलमा कुनै पनि समस्या देखिँदैन। अन्तर्राष्ट्रिय उडान गर्ने एअरलाइन्सहरूले प्रयोग गर्ने नियामक निकायहरूसँग बसेर मैलै पावरपोइन्ट प्रस्तुति दिएको छु,"" उनले भने।

""उहाँहरूले मागेका कागजपत्र पनि दिएका छौँ। उहाँहरूले आर्थिक विश्लेषण गरेर मेरो व्यापार त्यहाँ हुँदै जान्छ भन्ने निष्कर्ष निकाल्नुभयो भने उडानहरू राख्दै जाने हो।”"
"आइतवार पोखरामा दुर्घटनाग्रस्त भएको यती एअरलाइन्सको विमानले धावनमार्गबाट १५ माइल (२४.५ किलोमिटर) नजिक पुगेपछि अवतरण गर्ने मोहडा परिवर्तन गरेको एक अधिकारीले बताएका छन्।

प्रशिक्षक पनि रहेका क्याप्टेन कमल केसीले आइतवार बिहान पनि काठमाण्डूबाट पोखराका लागि एउटा उडान गरिसकेका थिए।

दोस्रो उडानको नेतृत्व गरेका केसीले हालैबाट सञ्चालनमा आएको पोखरा अन्तर्राष्ट्रिय विमानस्थलमा पहिलो परीक्षण उडान (डेमो फ्लाइट) पनि गरेको यती एअरलाइन्सले जनाएको छ।

पोखराकै तेर्सापट्टीका स्थानीय केसी नेतृत्वको उडानले अवतरणका लागि अनुमति पाइसकेको र त्यस बेलासम्म कुनै समस्या नदेखिएको अधिकारीहरूले बताए।

अवतरणका लागि ""क्लिअरन्स"" पाइसकेको उक्त जहाज विमानस्थलाट आँखैले देखिने ठाउँमा आइपुगिसकेको थियो र १० देखि २० सेकेन्डभित्र धावनमार्गमा अवरण गर्ने अनुमान एअर ट्राफिक कन्ट्रोलको थियो।

""विमान मोडिने बेलामा ल्यान्डिङ गिअर जब खुल्छ त्यतिबेला विमान 'स्टल' भए जस्तो देखिन्छ। विमान स्वाट्टै खस्यो,"" विमानस्थलका एअर ट्राफिक कन्ट्रोलरले नाम उल्लेख नगर्ने सर्तमा भने।

उड्डयन क्षेत्रमा 'स्टल' भन्नाले विमानले आफ्नो उचाइ कायम राख्न नसक्ने अवस्था बुझाउँछ।

""विमान कन्ट्रोल टावरबाट आँखाले छर्लङ्गै देखिने दूरीमा आइसकेको थियो,"" उनले थपे।

Hull occurrences in Nepal

पोखरा विमानस्थलका प्रवक्ता विष्णु अधिकारीका अनुसार आइतवार पोखराको मौसम पनि सफा थियो र उडानहरू पनि नियमित थिए।

""नयाँ विमानस्थलमा उडानहरूमा कुनै समस्या आएको थिएन। नियमित नै थिए। आज (आइतवार) मौसम पनि सफा थियो,"" उनले भने।

प्रत्यक्षदर्शीहरूले विमान होचो स्थानमा आइसकेपछि मोडिने क्रममा नियन्त्रण गुमाएको जस्तो देखिएको बीबीसीलाई बताएका छन्।

ज्यानुअरी १ बाट सञ्चालनमा आएको पोखरा क्षेत्रीय अन्तर्राष्ट्रिय विमानस्थलमा पूर्वी र पश्चिमी दुवैतर्फबाट विमानहरूले अवतरण गर्दै आएका थिए।

पूर्वतर्फबाट अवतरणका लागि रनवे ३० (थ्रीजीरो) र पश्चिमबाट अवतरणका लागि रनवे १२ (वनटू) प्रयोग गर्न विमानहरूलाई भनिने गरेको छ।

दुर्घटनामा परेको विमान 'भिजूअल फ्लाइट रुल्स' (भीएफआर) प्रविधिबाट अवतरण हुने क्रममा रहेको विमानस्थलका अधिकारीहरूले बताएका छन्।

भीएफआर सफा मौसममा पाइलटहरूले उडान र अवतरणका लागि प्रयोग गर्ने विधि हो।*

""पहिलो पटक जहाज सम्पर्कमा आउँदा एटीसीले रनवे थ्रीजीरोबाट ल्यान्ड गर्न अनुमति दिएको थियो। तर जहाज १५ माइलनजिकै आइसकेपछि विमानले रनवे वनटूबाट ल्यान्ड गर्ने अनुमति माग्यो,"" उनले भने।

""आफैँले निर्णय गरेर पश्चिमतर्फबाट अवतरण गर्न लागेको हो।""

पोखरा विमानस्थल कार्यालयका प्रवक्ता विष्णु अधिकारीले विमान दुर्घटनाको कारणबारे अध्ययनपछि मात्रै थाहा हुने बताए।

नयाँ विमानस्थलको प्राविधिक पक्ष जिम्मेवार रहे वा नरहेकोबारे सोधिएको प्रश्नमा पोखरा विमानस्थल कार्यालयका प्रवक्ताले विमान दुर्घटनाको कारणबारे अध्ययनपछि मात्रै थाहा हुने बताए।

""यसबारे हामीले अहिले नै केही भन्न सक्दैनौँ। अध्ययनपछि मात्रै थाहा होला,"" उनले भने।

पोखरामा भएको विमान दुर्घटनाको सत्यतथ्य पत्ता लगाउन सरकारले पाँच-सदस्यीय जाँच आयोग गठन गरेको छ। साथै हवाई दुर्घटना हुन नदिन आन्तरिक उडानतर्फका सबै वायुसेवा कम्पनीलाई उडानअघि अनिवार्य प्राविधिक परीक्षण गर्न निर्देशन दिइसकेको छ।

Yeti airlines crash 2004-2023

नयाँ विमानस्थल

सेती नदीनजिकै रहेको यो विमानस्थल नेपालको तेस्रो अन्तर्राष्ट्रिय विमानस्थलका रूपमा तयार भए पनि यसबाट हालसम्म अन्तर्राष्ट्रिय उडानहरू भने हुन सकेका छैनन्।

यो विमानस्थलसँग प्रतिघण्टा झन्डै ६०० यात्रुहरू व्यवस्थापनको क्षमता रहेको अधिकारीहरूले बताएका छन्।

यो विमानस्थलमा एक पटकमा तीनवटा अन्तर्राष्ट्रिय विमान र ठूलासाना चार-चारवटा गरेर आठवटा आन्तरिक सेवाका विमान रहन सक्ने विमानस्थल आयोजना प्रमुखले यसअघि बीबीसीसँग बताएका थिए।

झन्डै २,५०० मिटर लामो धावनमार्ग रहेको विमानस्थललाई ठूला विमानहरूतर्फ एअरबस ए३२०, बोइङ ७३७-७०० सिरीज वा बोइङ ७५७-२०० जस्ता न्यारोबडी विमानका उडानका लागि अनुकूल मानिएको छ।

पोखरा विमान दुर्घटनापछि सरकारले गर्‍यो यी निर्णय

यती एअरलाइन्सको विमान दुर्घटनाको शोकमा माघ २ गते सोमवार सार्वजनिक बिदा घोषणा
पोखरामा भएको विमान दुर्घटनाको सत्यतथ्य पत्ता लगाउन पाँच-सदस्यीय जाँच आयोग गठन
हवाई दुर्घटना हुन नदिन आन्तरिक उडानतर्फका सबै वायुसेवा कम्पनीलाई उडानअघि अनिवार्य प्राविधिक परीक्षण गर्न निर्देशन, अनुगमनको जिम्मा नागरिक उड्डयन प्राधिकरणलाई

नागरिक उड्डयन प्राधिकरणका अनुसार विमानमा ६८ यात्रुमध्ये ५३ जना नेपाली र अरू विदेशी नागरिक थिए।

यती एअरलाइन्सका अनुसार विमानमा भएका ७२ जनामध्ये ३७ पुरुष र २५ महिला थिए। यात्रुमध्ये तीन बालक र तीन शिशु थिए।

हालसम्म एक शिशुको मृत्यु भएको प्राधिकरणले पुष्टि गरेको छ।

नेपाली: ५३ यात्रु
भारतीय: ५ जना
रुसी: ४ जना
कोरियाली: २ जना
आइरिश: १ जना
अस्ट्रेलियाली: १ जना
आर्जेन्टिनी: १ जना
फ्रान्सेली: १ जना

दुर्घटनाको कारण थाहा भइसकेको छैन।

सहायक प्रमुख जिल्ला अधिकारी गुरुदत्त ढकालका अनुसार आइतवार साँझ ६ बजेसम्म मृतकमध्ये २४ जनाको सनाखत भएको छ।

नेपालमा भएका केही विमान दुर्घटना

मे २०२२ - पोखराबाट जोमसोमका लागि उडेको एअरको यात्रुवाहक ट्विनअटर 9NAET विमान दुर्घटनामा पर्दा २२ जनाको मृत्यु
एप्रिल २०१९ - सोलुखुम्बु जिल्लाको लुक्ला विमानस्थलमा समिट एअरको एउटा विमान धावनमार्गको छेउमा रहेका दुईवटा हेलिकप्टरमा गएर ठोकिँदा कम्तीमा तीन जनाको मृत्यु
फेब्रुअरी २०१९ - एअर डाइनेस्टीको हेलिकप्टर ताप्लेजुङमा पाथीभरानजिकै दुर्घटनामा पर्दा तत्कालीन संस्कृति, पर्यटन तथा नागरिक उड्डयनमन्त्री रवीन्द्र अधिकारीसहित सात जनाको मृत्यु
सेप्टेम्बर २०१८ - गोर्खाबाट काठमाण्डू आउँदै गरेको एल्टिट्यूड एअरको हेलिकप्टर धादिङ र नुवाकोटबीच रहेको एउटा जङ्गलमा दुर्घटनाग्रस्त, एक जापानी पर्यटक र अन्य पाँच जनाको मृत्यु
मार्च २०१८ - बाङ्ग्लादेशबाट नेपाल आएको यूएस-बाङ्ग्ला एअरलाइन्सको विमान त्रिभुवन अन्तर्राष्ट्रिय विमानस्थलमा दुर्घटनाग्रस्त, ५१ जनाको मृत्यु
फेब्रुअरी २०१६ - पोखराबाट जोमसोम उडेको तारा एअरको विमान दुर्घटनाग्रस्त, २३ जनाको मृत्यु
मे २०१५ - भूकम्पपछिको राहत तथा उद्धारकार्यमा खटिएको अमेरिकी सेनाको हेलिकप्टर चरीकोटनजिकै दुर्घटनाग्रस्त; छ अमेरिकी सैनिक, दुई नेपाली सेनाका अधिकारी र पाँच सर्वसाधारणको मृत्यु
जुन २०१५ - सिन्धुपाल्चोकमा भूकम्पको राहत तथा उद्धारमा गएको डक्टर्स विदाउट बोर्डसले चार्टर गरेको हेलिकप्टर दुर्घटना हुँदा चार जनाको मृत्यु
मार्च २०१५ - त्रिभुवन अन्तर्राष्ट्रिय विमानस्थलमा हुस्सुका कारण टर्किश एअरको विमान धावन मार्गबाट चिप्लिँदा चार दिन विमानस्थल बन्द
फेब्रुअरी २०१४ - पोखराबाट जुम्ला उडेको नेपाल वायुसेवा निगमको विमान अर्घाखाँचीमा दुर्घटनाग्रस्त हुँदा १८ जनाको मृत्यु
सेप्टेम्बर २०१२ - काठमाण्डूबाट लुक्ला उडेको सीता एअरको विमान त्रिभुवन अन्तर्राष्ट्रिय विमानस्थलनजिकै दुर्घटनाग्रस्त, विमानमा रहेका सबै १९ जनाको मृत्यु
मे २०१२ - भारतीय तीर्थयात्री बोकेर पोखराबाट जोमसोम उडेको अग्नि एअरको विमान जोमसोम विमानस्थलनजिकै दुर्घटनाग्रस्त, १९ जनाको मृत्यु
सेप्टेम्बर २०११ - हिमालको दृश्यावलोकन अर्थात् माउन्टेन फ्लाइटका लागि उडेको बुद्ध एअरको एउटा विमान काठमाण्डूनजिकै कोतडाँडामा दुर्घटनाग्रस्त; नेपाली, भारतीय, र अन्य देशका नागरिकसहित १४ जनाको मृत्यु
डिसेम्बर २०१० - लामीडाँडाबाट काठमाण्डू उडेको विमान ओखलढुङ्गामा दुर्घटनामा पर्दा १९ यात्री र चालकदलका तीन सदस्यको मृत्यु
अगस्ट २०१० - काठमाण्डूबाट लुक्लातर्फ उडेको विमान दुर्घटनामा पर्दा १४ जनाको मृत्यु
अक्टोबर २००८ - लुक्ला विमानस्थलमा अवतरण गर्ने बेला दुर्घटनामा १८ जनाको मृत्यु, एक जना घाइते
सेप्टेम्बर २००६ - सङ्खुवासभाको घुन्सामा श्री एअरको हेलिकप्टर दुर्घटनामा पर्दा २४ जनाको मृत्यु, मृत्यु हुनेमा वन तथा भूसंरक्षण राज्यमन्त्री गोपाल राई, संरक्षणविद् डा. हर्क गुरुङ, डा. सीबी गुरुङ, तीर्थमान मास्के

* भीएफआरबारे यसअघि उल्लिखित जानकारी त्रुटिपूर्ण भएकाले क्षमायाचना गर्दै संशोधन गरिएको छ। - सम्पादक"
"टर्कीमा विनाशकारी भूकम्प गएको पाँच दिनसम्म पनि भत्किएका भवन र संरचनाका भग्नावशेषबाट मानिसहरूको जीवितै उद्धार भइरहेको छ।

भूकम्प आएको १२८ घण्टापछि हटाईमा एक जना १३ वर्षका बालकको भग्नावशेषबाट जीवितै उद्धार गरिएको छ।

अर्दा क्यान ओभुलाई दक्षिणी टर्कीमा एउटा भत्किएको घरबाट बाहिर निकालेर स्ट्रेचरमा राखिएका तस्बिरहरू सार्वजनिक भएका छन्।

भूकम्पको केन्द्रबिन्दु रहेको गाजियान्टेपमा एकजना गर्भवती महिला र उनकी सानी छोरीको ११५ घण्टापछि जीवित उद्धार गरिएको छ।

भत्किएको भवनबाट ती महिला र बालिकालाई निकाल्दै गरेको भिडिओ सामाजिक सञ्जालमा राखिएका छन्।

टर्कीमा गत सोमवार बिहानै ७.८ म्याग्निच्युडको भूकम्प आएको थियो।

अपराह्न पुन ७.५ म्याग्निच्युडको दोस्रो भूकम्पले थप क्षति पुर्‍याएको थियो।

दुवै भूकम्पमा परि टर्की र सिरियामा मृत्यु हुनेहरूको सङ्ख्या २८,००० नाघेको छ।

भूकम्प प्रभावित क्षेत्रहरूबाट ११० घण्टा पछिसम्म पनि एक जना किशोरी सहित कैयौँ मानिसहरू जीवितै उद्धार गरिएका विवरण आएका छन्।

जर्मन विपद् प्रतिकार्य संस्थाले भग्नावशेषमा च्यापिएकी एकजना बालिकालाई ११० घण्टापछि जीवितै उद्धार गरेको भिडिओ सार्वजनिक गरेको छ।

टर्कीको मानवीयता सहायता संस्थाले समेत एकजना पुरुषलाई स्ट्रेचरमा हालेर एम्बुलेन्समा लैजाँदै गरेको भिडिओ सार्वजनिक गरेको छ।

पहिलो र सबैभन्दा शक्तिशाली भूकम्पको केन्द्रबिन्दु रहेको गाजियान्टेपमा शनिवार समेत परकम्पहरू महसुस भएका छन्।

पछिल्लो परकम्प ४.६ म्याग्निच्युड मापन गरिएको छ।

सिरियाका सरकारी सञ्चार माध्यमहरूका अनुसार दमास्कसले अब आफ्ना नियन्त्रण रेखा हुँदै विद्रोही नियन्त्रित क्षेत्रमा अन्तर्राष्ट्रिय सहायता पठाउने अनुमति दिएको छ।

राष्ट्रसङ्घीय महासचिवका एकजना प्रवक्ताले बीबीसीलाई बताए अनुसार उनीहरू विद्रोही पकड क्षेत्रमा ""सक्दो छिटो"" थप सहायता पुर्‍याउने प्रयास गरिरहेका छन्।

उनले यति बेला सिरियामा रहेको भन्दा ""थप जटिल आपत्कालको कल्पना गर्न कठिन रहेको"" बताएका छन्।

भूकम्प जाँदा के गर्नुपर्छ, के गर्नु हुँदैन
सिरिया भूकम्पः आमाको शवसँग नाभी जोडिएकै अवस्थामा फेला परिन् नवजात शिशु

सिरियामा मात्र ५३ लाख मानिसहरू घरबारविहीन बनेको आशङ्का गरिएको छ।

संयुक्त राष्ट्रसङ्घले ठन्डी मौसमकाबीच सीमाका दुवैतर्फ झन्डै नौ लाख मानिसहरूलाई तत्काल तातो खाना आवश्यक पर्ने जनाएको छ।

उत्तरी सिरियाको अवस्था ‘त्रासदीपूर्ण’

आवास, पानी, इन्धन र विद्युत् आपूर्तिको अभावका कारण टर्की र सिरियामा अझै कैयौँले ज्यान गुमाउन सक्ने विश्व स्वास्थ्य सङ्गठनले जनाएको छ।

टर्कीका राष्ट्रपति रेजेप तय्यीप एर्दोआन र सिरियाका राष्ट्रपति बसर अल असदले सोमवार आ-आफ्नो देशमा भूकम्प प्रभावित क्षेत्रहरूको भ्रमण गरेका छन्।

एर्दोआनले भूकम्पप्रति सरकारको प्रारम्भिक प्रतिक्रिया आफूले सोचे जस्तो छिटो नभएको स्वीकार गरे।"
"भारतीय विदेश सचिव विनय मोहन क्वात्राको काठमाण्डू-यात्राले नेपालमा जारी आन्तरिक राजनीतिक खेलबारे थप अड्कलबाजी बढेको देखिएको छ।

लामो समयदेखि नेपालको आन्तरिक राजनीतिमा प्रभाव राख्ने पहिचान बनाएको छिमेकी देशबाट क्वात्रा कूटनीतिज्ञको रूपमा ओर्लिए।

तर फर्किँदासम्म उनले गरेको सघन राजनीतिक भेटवार्ताका कारण कतिपयले उनको नेपाल आगमनलाई राजनीतिक यात्राको रूपमा अर्थ्याएको देखिन्छ।

उनले निर्वाचन तालिका प्रकाशित भइसकेको राष्ट्रपतिको चुनावसँग भारतीय विदेश सचिवको भ्रमणको सम्बन्ध रहेको आशङ्का प्रकट गरे।

पुरानो गठबन्धनबारे क्वात्राको चासो

अघिल्लो सत्ता गठबन्धन नभत्कियोस् र नेपाली कांग्रेसकै नेतृत्वमा त्यो अघि बढोस् भन्ने चाहना भारतले राखेको भन्ने विश्लेषणहरू भइरहेका थिए। तर त्यो भत्कियो।

त्यसैले धरमराउने सङ्केत देखिएको नयाँ सत्ता समीकरण र त्यससँग जोडिएको राष्ट्रपति निर्वाचनसँग भारतीय विदेश सचिवको भ्रमणलाई जोडेर हेर्नेहरू पनि छन्।

तर क्वात्रासँग भेट गरेका कांग्रेस नेता बालकृष्ण खाणले आफू पूर्व गृहमन्त्री भएकाले देशको शान्ति सुरक्षाको चर्चा हुनुका साथै लुम्बिनीको विकास र भैरहवा विमानस्थलबारे भारतीय सहयोगको विषयमा भेटघाट केन्द्रित भएको बताए।

वर्तमान सत्ता समीकरण र राष्ट्रपतिबारे खासै कुरा नभएको उनको भनाइ छ।

उनका अनुसार प्रसङ्गवश विदेश सचिवले सोधे, “तपाईँहरू त तत्कालीन समीकरणलाई बचाएर लानुपर्छ भनेर लाग्नु भएको थियो, चुनावसम्म त बच्यो तर पछि कसरी फेरबदल भयो?”

एमालेले मौकाको सदुपयोग गरेको विश्लेषण

नेता खाणले त्यसको विश्लेषण सुनाए। उनका भनाइमा नेपालमा कांग्रेस र एमालेबीच पनि सहमति र सहकार्य होस् भन्ने चाहना रहेको थियो र त्यसमा कांग्रेसका नेताहरूले भरोसा गरे।

खाणले सुनाए, “कांग्रेस सबैभन्दा ठूलो पार्टी पनि बनेकाले कांग्रेसकै नेतृत्वमा सरकार बनोस् र अघि बढोस् भन्ने चाहनामा हाम्रा नेताहरू प्रस्तुत हुनु भएको हो। तर एमाले र माओवादीले नयाँ गठबन्धन गर्ने मौका पाए र त्यो मौकाको सदुपयोग एमालेले गर्‍यो भनिदिएँ मैले।”

त्यसपछि उनको प्रतिक्रिया? खाणका अनुसार भारतीय विदेश सचिव क्वात्राले ‘खासै’ प्रतिक्रिया दिएनन्।

एमालेले पार्टी सभापति शेरबहादुर देउवालाई साथ दिने वचन दिएको उनको भनाइ छ।

खाणले भने, “मैले कसैलाई आरोप प्रत्यारोप गर्न चाहन्न। कांग्रेसले भरोसा गर्नु पनि स्वाभाविक हो तर हरेक कुरामा हामीले विश्लेषण गर्न पर्ने र चनाखो हुनुपर्ने अवस्था थियो र छ।”

एमालेका नेताहरूले भने अघिल्लो गठबन्धन फुटाउने आफूहरूको घोषित नीति रहेको र त्यसअनुसार कांग्रेसले ठोस प्रस्ताव नै नल्याउँदा माओवादीले चाँडो निर्णय गरेको भन्दै कांग्रेसलाई धोका दिएको कुरा अस्वीकार गर्दै आएका छन्।

राष्ट्रपति चुनावमा भ्रमणको प्रभाव?

आउँदो राष्ट्रपति चुनावका कारण वर्तमान सत्ता गठबन्धनभित्र पनि विवाद बढ्ने अनुमान भइरहेका छन्।

जनमोर्चाका सांसद केसीले प्रतिनिधिसभाको बैठकमा बोल्दा विदेश सचिवको भ्रमणलाई त्यस प्रसङ्गसँग जोडे।

केसीले विगतमा शक्ति राष्ट्रले अप्रत्यक्ष रूप खेल खेल्ने गरेको बताउँदै भने, “अहिले त प्रत्यक्ष रूपले आफ्नो देशको अनुकूलको व्यक्तिलाई राष्ट्रपति बनाउने जुन खालको खेल चलिराखेको छ, यसले नेपालको स्वाभिमान, राष्ट्रियता र सार्वभौम अखण्डतामाथि दखल भइराखेको छ।”

केसीले त्यसप्रति पनि असन्तुष्टि जनाए, “हामीलाई लाज लाग्दैन कि शक्ति राष्ट्रहरूका मान्छे आउँदा लम्पसार परेर उनीहरूको आशीर्वादबाट हामीले आफ्नो दुनो सोझ्याउने काम गरिराखेका छौँ।”

कूटनीतिज्ञ र राजनीतिक दूत?

भारतीय राजदूतको रूपमा नेपाल बसेका विदेश सचिव क्वात्राको सम्बन्ध नेपाली नेताहरूसँग स्वाभाविक रूपमा धेरै छ।

उनीसँग भेट गर्ने एक नेता हुन्, हृदयेश त्रिपाठी। आफू स्वास्थ्य मन्त्री भएका बेला कोभिड महामारीमा खोप लगायतका विषयमा समन्वय भएको र आफूहरूबीच खुला रूपमा कुराकानी हुने सम्बन्ध रहेको त्रिपाठीको भनाइ छ।

तर क्वात्राले राजनीतिप्रति चासो नदेखाएको बताउँदै त्रिपाठीले भने, “राजनीति तपाईँहरूको आफ्नो कुरा हो, चुनावपछि पनि जुन ढङ्गको संसद्को बनावट छ त्यसैअनुसार तपाईँहरू अघि बढी हाल्नुहुन्छ भन्दै मसँगको कुराकानीमा उहाँले राजनीतिक चासो लिएको पाइनँ। जबकि मसँग फ्र्याङ्कली (खुला) कुरा हुन्छ।”

उनका भनाइमा क्वात्राको भ्रमण ऊर्जा निर्यात लगायतका विकास परियोजनाहरूबारे नियमित काममा केन्द्रित रहेको उनले बुझेका छन्।

पृष्ठभूमि कूटनीतिज्ञको भए पनि क्वात्राको भेटघाटले उनी भारतको राजनीतिक दूतको रूपमा आएको अर्थ लगाएको पनि पाइन्छ।

संयोगवश पूर्व विदेश सचिव एस जयशङ्कर अहिले भारतको विदेश मन्त्री छन्।

विदेश सचिव हुँदा उनी २०७२ सालमा काठमाण्डू आएर तत्काल हुबहु संविधान जारी नगर्न आग्रह गरेको नेपाली नेताहरूले बताउने गरेका छन्।"
"युरोपेली सङ्घ ईयूको हवाई प्रतिबन्ध सूचीबाट हट्नका लागि नेपालको उड्डयन नियामकलाई टुक्र्याउने कुरा फेरि पेचिलो रूपमा देखा परेपछि त्यसको औचित्यबारे पुन: चर्चा सुरु भएको छ।

नेपालले झण्डै एक दशकयता ईयूको प्रतिबन्ध खेपिरहेको छ।

यद्यपि गत एप्रिलमा संयुक्त राष्ट्रसङ्घीय उड्डयन निकाय आईकाओको परीक्षणमा नेपालको मापदण्ड परिपालनको औसत दर एसिया प्रशान्त क्षेत्र र विश्वकै औसतभन्दा धेरै ७०.१ प्रतिशत देखिएको थियो।

जसबाट हौसिएका नेपाली उड्डयन अधिकारीहरूले सन् २०१३ देखि देशले सामना गरिरहेको ईयूको 'कालोसूची'बाट हट्नका लागि एउटा बलियो आधार बनेको रूपमा प्रस्तुत गरिरहेका थिए।

ईयूको उड्डयन कालो सूचीबारे 'पुनर्विचार गर्न' ईयूका प्रतिनिधि नेपाल 'आउने', प्रतिबन्ध हटे के फरक पर्छ?
नेपाल हवाई सुरक्षा: आईकाओले परीक्षण गर्दा नेपालको अवस्थामा 'सुधार', ईयूले लगाएको प्रतिबन्ध अब के हुन्छ

ईयूको उड्डयन नियामक निकाय ईएएसएले आउँदो एक-दुई महिनाभित्रै नेपाल आएर स्थलगत अनुगमन गर्नका लागि नेपाल सरकारलाई पत्राचार समेत गरिसकेको छ।

नेपाली अधिकारीहरूले ईयूले प्रतिबन्ध सूचीबारे पुनर्विचार गर्नसक्ने आशा गरिरहँदा त्यसकै पुर्वसन्ध्यामा आइकाओकै मूल्याङ्कनको मस्यौदामा नेपाल नागरिक उड्डयन प्राधिकरण (क्यान) टुक्र्याउने कुरा उठाइएको हो।

""गर्नैपर्छ भनेको होइन""

आईकाओले पठाएको प्रतिवेदनको मस्यौदामा क्यानलाई टुक्र्याउने कुरा अनिवार्य सर्तका रूपमा नरहेको प्राधिकरणका प्रवक्ता जगन्नाथ निरौला बताउँछन्।

उनले मस्यौदाको चरणमा भएकाले अन्तिम प्रतिवेदन बन्दासम्म नेपालले आफ्ना दृष्टिकोणहरू समेत प्रस्ट्याउन खोजिने बताउँछन्।

""हामीले विषयवस्तु सच्याउनका लागि पठाउँछौँ र मैले बुझे अनुसार त्यो टुक्र्याउनै पर्ने सर्तका रूपमा राखिएको छैन,"" प्रवक्ता निरौला भन्छन्।

प्राधिकरणलाई सेवा प्रदायक र नियमनकारी गरी दुई बेग्लाबेग्लै निकायका रूपमा राखिनुपर्ने विषय यसअघि ईयूको उड्डयन नियामकले समेत उठाएको थियो।

सरकारले नेपाल नागरिक उड्डयन प्राधिकरण र नेपाल हवाई सेवा प्राधिकरण सम्बन्धी विधेयकहरू संसदमा दर्ता गरे तापनि ती एक वर्षअघि राष्ट्रिय सभाबाट पारित भएर प्रतिनिधिसभामा अघि बढ्न सकेका छैनन्।

""तर यो अन्तर्राष्ट्रिय अभ्यासका रूपमा सबै देशमा भएको कुरा पनि होइन। त्यसमाथि हाम्रो देशको उड्डयन क्षेत्र सानो छ,"" प्रवक्ता निरौला भन्छन्।

क्यानलाई टुक्र्याएर त्यसरी दुई वटा निकाय बनाउने प्रक्रिया सुरु भइसके पनि सरकारले त्यसलाई तत्काल पूरा गर्न नचाहेको प्रस्ट देखिएको उड्डयन अधिकारीहरू बताउँछन्।

""नेतृत्व तहमा यसबारे दुई परस्पर समूह छन्। स्वार्थ समूहहरू पनि खेलिरहेका छन्,"" क्यानका एक वरिष्ठ अधिकारी भन्छन्।

""नियामक निकायसँग अख्तियारी धेरै हुन्छ र सेवा प्रदायकसँग आर्थिक स्रोत एवं त्यसको खर्च गर्ने अधिकार धेरै हुन्छ। दुवैको एकसाथ सुविधा लिएकाहरू अहिले हच्किएका छन्।""

टुक्र्याउँदा के फरक पर्छ?

अन्तर्राष्ट्रिय उड्डयन संस्थाका अधिकारीहरूले सेवा सञ्चालन र नियमनका काम दुई भिन्न प्रकृतिका हुने हुँदा एउटै संस्थाले गर्दा त्यसमा स्वार्थ बाझिने बताउँछन्।

नेपालमा विमानस्थलहरूको सञ्चालन र व्यवस्थापन क्यानले गर्छ र उसले नै विमान सेवा तथा उडानको नियमन गर्ने गर्छ।

""त्यसो त संस्कृति, पर्यटन तथा नागरिक उड्डयन मन्त्रालयले समेत नियमनको काम गर्छ, अझ टुक्र्याउँदा झन् काम गन्जागोल हुनसक्ने जोखिम समेत रहन्छ,"" क्यानका पूर्वमहानिर्देशक राजकुमार क्षेत्री भन्छन्।

""टुक्र्याएपछि कर्मचारीको वृत्ति विकास, समायोजन, आर्थिक भार र काम जुध्नसक्ने कुराको ठूलो चुनौती छ। यसलाई गर्नुपर्छ भन्नेमा द्विविधा कसैको छैन तर झन् समस्या नबल्झिने गरी पर्याप्त गृहकार्य आवश्यक पर्छ। कसैले भन्ने बित्तिकै हतारिएर टुक्र्याउने कामले एउटा लयमा रहेको काम बिग्रन सक्छ।""

क्यानका अधिकारीहरूले यसबीचमा निर्देशनालयहरू बनाएर नियमन र सेवा प्रदायकको काम अलग्गै राखेर गर्ने अभ्यास थालेको बताउँछन्।

पूर्वमहानिर्देशक क्षेत्री थप्छन्, ""बरु त्यसमा समयानुकूल सुधार गर्दै ती निर्देशनालयहरूमा हुने कर्मचारीलाई अर्कोमा सरुवा नगर्ने जस्ता अभ्यास विकास गर्न सकिन्छ। जसले यही संरचनाभित्रै धेरै सुधार गर्न सकिन्छ।""

क्यानका अधिकारीहरूले पछिल्लो समय ईयूका उड्डयन अधिकारीहरूसँग छलफल हुँदा प्राधिकरण टुक्र्याउने कुरा 'अनिवार्य सर्त नमानेको' भन्ने गरेको बताउँदै आएका थिए।

सुधार

उड्डयन अधिकारीहरूले सन् २०१६ मा म्याग्दी २३ जनाको मृत्यु हुनेगरी भएपछिको नियमित उडानतर्फ सन् २०२२ मा मुस्ताङमा नियमित उडानतर्फको ठूलो आन्तरिक दुर्घटना भएको बताउँछन्।

""दुर्घटना एउटा पनि राम्रो होइन। तर दुर्घटनादरमा ठूलो सुधार आएको छ। ५ वर्षपछि ठूलो दुर्घटना दोहोरिएको अवस्था छ,"" क्यान प्रवक्ता जगन्नाथ निरौला भन्छन्।

तर यसबीचमा काठमाण्डू विमानस्थलमा दर्जनौँको ज्यान जानेगरी अन्तर्राष्ट्रियतर्फ यूएस-बाङ्लाको विमान दुर्घटना भयो।

हेलिोकप्टर दुर्घटनाहरू बर्सेनि दोहोरिइरहेका छन्। तर एउटा मात्र इन्जिन हुने विमानलाई यात्रु बोक्न सरकारले रोक लगाइसकेको छ।

""आईकाओले ८ वटा क्षेत्र हेरेर गरेको मूल्याङ्कनमा हामी एशिया प्रशान्त क्षेत्रको औसतभन्दा झण्डै १० प्रतिशत अङ्क माथि छौँ। विश्वकै औसतभन्दा पनि ३ प्रतिशतजति माथि छौँ,"" राजकुमार क्षेत्री भन्छन्।

""हाम्रो कमजोरी वा सुधार गर्न नसकिएको पक्ष के हो स्पष्ट भाषामा आईकाओ वा ईएएसएले भन्नुपर्‍यो। अस्पष्ट रूपमा असन्तुष्टि दोहोर्‍याउनु आवश्यक छैन।""

विगत

सन् २०१० मा एकै वर्ष तीनवटा विमान दुर्घटना भएका थिए भने सन् २०११ मा एउटा र सन् २०१२ मा दुईवटा विमान दुर्घटना भएको पृष्ठभूमिमा ईयूले सन् २०१३ देखि सबै नेपाली विमान कम्पनीहरूमाथि प्रतिबन्ध लगाएको छ।

त्यसअघिका वर्षमा नेपालमा धेरै हेलिकोप्टर दुर्घटना भइरहनु त्यस्तो प्रतिबन्ध लाग्नुको एउटा मुख्य कारण रहेको जानकारहरू ठान्छन्।

ईयूले त्यस्तो प्रतिबन्ध लगाउँदा अन्तर्राष्ट्रिय नागरिक उड्डयन प्राधिकरण (आईकाओ) को प्रतिवेदनलाई आधार मानेको थियो।

आईकाओले भने चार वर्षपछि सन् २०१७ को जुलाईमा नेपालको प्रतिबन्ध फुकुवा गरेको थियो।

एकजना हवाई सुरक्षाविज्ञ नारायणबहादुर सिंह डङ्गोलले नेपालको उड्डयन क्षेत्रबाट जे-जस्ता तर्क उठाएर प्रतिबन्ध सूचीबाट हटाइएको छैन त्यसले त्यो प्राविधिक विषय भन्दा पनि राजनीतिक मनसायले प्रेरित देखिएको ठान्छन्।

""नेपालका प्रगतिहरू स्पष्टसँग देखिनेखालका छन्। नेपालले त्यो बुझाउनुपर्छ र त्यस्तै स्पष्ट शब्दमा ईयू र आईकाओको चासो बुझ्न खोज्नुपर्छ,"" उनी भन्छन्।

""त्यसै पनि सानो आकारको हाम्रो प्राधिकरणलाई पर्याप्त तयारीबिना टुक्र्याइयो भने झन् नयाँ समस्या निम्तन सक्ने जोखिम रहन्छ।""

तर ईयूले प्राधिकरण टुक्र्याउने कुराबिना नै आफ्नो अडान फेर्ने सङ्केत गरेको हो भने आईकाओको धारणाले त्यसमा असर नपार्ने जानकारहरू बताउँछन्।

नेपाली विमान कम्पनीहरू युरोपमा उडान नगरे तापनि त्यो नेपालको लागि प्रतिष्ठाको विषय बनेको जानकारहरू बताउँछन्।

कोभिड महामारीका बेला नेपालमा आफ्ना नागरिकहरूको उद्धार गर्दा केही पश्चिमा देशले नेपाली विमानहरू प्रयोग गरेनन्।"
"११ फेब्रुवरी २०२३ अद्यावधिक

पश्चिमोत्तर सिरियामा सोमवार विनाशकारी भूकम्पपछि भत्किएको एउटा भवनको भग्नावशेषमुनि जन्मिएकी एक बालिकालाई धर्मपुत्रीका रूपमा पालनपोषण गर्न हजारौँ मानिस अघि सरेका छन्।

जेन्देअरिस सहरमा उद्धारकर्मीहरूले उनलाई फेला पार्दा ती नवजात शिशुको नाभी उनको आमाको शरीरमा गाँसिएकै अवस्थामा थियो। उनका आमा, बुबा र चार दाजुहरूको मृत्यु भयो।

ती बालिकाको नाम अया' राखिएको छ। त्यसको अर्थ अरबी भाषामा 'चमत्कार' हुन्छ।

जन्मिनेबित्तिकै ठूलो वियोग खप्न बाध्य ती शिशु अहिले अस्पतालमा छिन्।

""उनी सोमवार यस्तो नराम्रो अवस्थामा आइपुगेकी थिइन् कि उनीलाई चोटपटक लागेको थियो, घाउहरू थिए। उनको शरीर चिसो थियो र उनलाई सास फेर्न गाह्रो भइरहेको थियो,"" बालरोग विशेषज्ञ हानी मारुफले भने।

अहिले उनको अवस्था स्थिर छ।

अयाको उद्धारको भिडिओ सामाजिक सञ्जालमा भाइरल भएको थियो। भिडिओमा एक व्यक्ति हातमा धुलोमा लतपत नवजात शिशु बोकेर भग्नावशेषमाथि कुदिरहेको देखिन्छ।

उनको नाम खलिल अल-सुवादी हो। उनी ती बालिकाका टाढाका नातेदार हुन्।

उनले नै ती बालिकालाई अफ्रिनस्थित डा. मारुफ कार्यरत अस्पतालमा लगेका हुन्।

डाक्टरकी श्रीमतीले गराउँछिन् स्तनपान

एक कुवेती टेलिभिजन प्रस्तोताले भने, ""कानुनी प्रक्रियाले मलाई अनुमति दिन्छ भने म यी बालिकाको हेरचाह गर्न र उनलाई धर्मपुत्री बनाउन तयार छु।""

अस्पतालका प्रबन्धक खालिद अत्तियाले अयालाई पाल्न चाहने संसारभरिका कैयौँ मानिसले आफूलाई फोन गरेको बताएका छन्।

डा. अत्तियाले भने, ""अहिले म कसैलाई पनि उनलाई धर्मपुत्री बनाउन दिनेछैन। उनका टाढाका नातेदारहरू नआएसम्म म उनलाई आफ्नै छोरीलाई जस्तै व्यवहार गर्छु।"" उनकी छोरी ती बालिकाभन्दा चार महिना जेठी छिन्।

के छ उत्तरी सिरियाको अवस्था

त्यहाँका एकजना पत्रकार मोहम्मद अल-अदनानले बीबीसीलाई भने, ""स्थिति विपत्तिपूर्ण छ। भग्नावशेषमुनि धेरै मानिसहरू छन्। हामीले अझै उनीहरूलाई बाहिर निकाल्न सकेका छैनौँ।""

उनका अनुसार सहरको ९० प्रतिशत भाग ध्वस्त भइसकेको छ र अहिलेसम्म धेरैजसो सहयोग स्थानीय बासिन्दाबाट मात्र प्राप्त भएको छ।

सिरियाको गृहयुद्धको क्रममा एक दशकभन्दा बढी समयदेखि मानिसहरूलाई भग्नावशेषबाट बाहिर निकाल्ने कुरामा पोख्त ह्वाइट हेल्मेट सङ्गठनका उद्धारकर्ताहरूले जेन्देअरिसमा सहयोग गरिरहेका छन्।

""भवनको अस्थिर अवस्थाका कारण उद्धारकर्ताहरू पनि पीडित बन्न सक्छन्,"" मोहम्मद अल-कामेलले भने।

""हामीले भर्खरै यो भग्नावशेषबाट तीनवटा शव निकाल्यौँ र हामीलाई लाग्छ त्यहाँ एउटा परिवार अझै जीवित छ। हामी काम निरन्तर काम गरिरहनेछौँ"" उनले भने।

सिरियामा भूकम्पका कारण ३,३०० जनाभन्दा बढीको मृत्यु भएको बताइएको छ।

यो विवरणमा देशको विद्रोही-नियन्त्रित क्षेत्रमा मृत्यु भएकाहरूलाई समावेश गरिएको छैन।

संयुक्त राष्ट्रसङ्घले भूकम्पका कारण कति क्षति पुग्यो भन्ने अझै स्पष्ट भइनसकेको भन्दै उद्धार ढिलो हुँदा दोस्रो विपत्ति निम्तिन सक्ने र थप मानिसहरूको मृत्यु हुन सक्ने चेतावनी दिएको छ।

संयुक्त राष्ट्रसङ्घले पठाएको मानवीय सहायता बिहीवार पहिलो पटक इड्लिबस्थित बब अल-हवाको सीमा पार गर्दै पश्चिमोत्तर सिरियामा पुगेको छ।"
"बुधवार बिहान सिन्धुपाल्चोक जिल्लाको राम्चे आसपास केन्द्रविन्दु बनाएर तीनवटा भूकम्प गएका थिए जसलाई अधिकारीहरूले सन् २०१५ मा गोरखा जिल्लाको बारपाक केन्द्रविन्दु बनाएको विनाशकारी भूकम्पको परकम्प भनेका छन्।

राष्ट्रिय भूकम्प मापन तथा अनुसन्धान केन्द्रका अनुसार सबैभन्दा पहिलो र शक्तिशाली ६ म्याग्निच्युडको भूकम्पको धक्का बिहान ५ बजेर १९ मिनेटमा महसुस गरिएको थियो।

पाँच वर्ष अघि गोरखाको बारपाकलाई केन्द्रविन्दु बनाएको विनाशकारी भूकम्पले ती परकम्प निम्त्याएको राष्ट्रिय भूकम्प मापन तथा अनुसन्धान केन्द्रले जनाएको छ।

पछिल्ला परकम्पबाट जनधनको क्षति भएका कुनै विवरण प्राप्त नभएको राष्ट्रिय विपद् जोखिम न्यूनीकरण तथा व्यवस्थापन प्राधिकरणले जनाएको छ।

तर सबैभन्दा शक्तिशाली परकम्पको प्रभाव भारतको बिहारसम्म महसुस गरिएको खबरहरू आएका छन्।

सिन्धुपाल्चोक आसपास किन भूकम्प गइराख्छ?

करिब ४ करोड वर्षअघि इन्डियन र युरेसियन प्लेटहरू ठोक्किएर बनेको हिमालय पर्वतमालाहरू अवस्थित नेपालका लागि भूकम्प नौलौ होइन।

सन् २०१५ मा गोरखाको बारपाकलाई केन्द्रविन्दु बनाएर सात दशमलब ६ म्याग्नीच्युडको शक्तिशाली भूकम्प गएको थियो।

त्यसपछि उक्त क्षेत्रमा हालसम्म करिब ५० हजार भूकम्प गइसकेको राष्ट्रिय भूकम्प मापन तथा अनुसन्धान केन्द्रका भूकम्पविद् लोकविजय अधिकारी बताउँछन्।

ती मध्ये अधिकांश परकम्प रहेको उल्लेख गर्दै उनले भने, “गोरखा भूकम्पको शुरूदेखि नै र त्यो भन्दा अघि पनि यो क्षेत्रमा बढी भूकम्प जाने गर्छ। त्यहाँको भौगर्भिक अवस्था र त्यहाँ जमिन मुनी पूर्वदेखि पश्चिमसम्म इण्डियन प्लेटहरू उत्तरतर्फ सरिरहेको अवस्था छ। गोरखा भूकम्प पश्चिममा शुरू भएर त्यसको ‘रप्चर’ पूर्वतर्फ गयो त्यही भएर बढी गतिविधि पश्चिममा भन्दा पूर्वतर्फ नै भयो र भइरहेको छ।”

भूकम्पका कारण जमिन मुनी चिरा परेका चट्टानहरू सर्दै सर्दै तरङ्गका रूपमा फैलिएर जान्छन्। त्यसबाट सिर्जना भएको शक्ति परकम्पका माध्यमबाट बाहिरिने गरेको भूर्गविद्हरू बताउँछन्।

गोरखाबाट पूर्वतर्फ सरेको उक्त भूकम्पीय गतिविधिका कारण हाल सिन्धुपाल्चोक, दोलखा लगायत अति प्रभावित कतिपय जिल्लामा निरन्तर परकम्पहरू गइरहेको भूकम्पविद् अधिकारीले बताए।

उनले भने, “गोरखा भूकम्पपछि लगभग ५० हजार भूकम्पहरू अभिलेखिकरण भए त्यसमध्ये अधिकांश परकम्प हुन्। गोरखाबाट लगभग एक सय ५० किलोमिटर पूर्व पश्चिम र लगभग ६० किलोमिटर उत्तर दक्षिणतर्फ आएका भूकम्पलाई हामीले परकम्प भन्ने गरेका छौँ।”

राजधानीस्थित त्रिचन्द्र क्याम्पसको भूगर्भ विभागका सहप्राध्यापक सुबोध ढकाल भूकम्पपछि कमजोर बनेको पृथ्वी मुनीको सतहबाट परकम्प आउने क्रम बर्षौँसम्म जानसक्ने बताउँछन्।

परकम्पलाई बुझाउँदै उनले भने, “गोरखा भूकम्पपछि एउटा कागज च्यातिँदै जाँदा त्यो सिन्धुपाल्चोकमा च्यातिने बेला भएपनि त्यसबेला राम्रोसँग नच्यातिएका कारण अहिले च्यातिएको रूपमा पनि यसलाई बुझ्न सकिन्छ। गोरखाकै अर्को क्षेत्र वा धादिङ वा दोलखा जहाँ पनि यस्तो हुनसक्थ्यो।”

परकम्पका फाइदा र जोखिम

यस्ता परकम्पहरूको फाइदा पनि रहेको उल्लेख गर्दै उनी भन्छन्, “जति धेरै यस्ता परकम्पहरू गयो त्यति नै भविष्यमा आउनसक्ने ठूलो भूँइचालोको सम्भावना कम हुँदै जान्छ। त्यही भएर त्यसलाई राम्रो अर्थमा नै हामीले लिनुपर्छ। तर परकम्प नै भएपनि ६ म्याग्निच्युड भन्दा माथिको भयो भने त्यसले ठूलो क्षति गराउन सक्छ।”

उनले शक्तिशाली भूकम्पपछि वर्षौँसम्म परकम्पहरू गएका उदाहरणहरू रहेको बताए।

मङ्गलवारको ६ म्याग्नीच्युडको परकम्पको शक्तिशाली झट्का महसुस भएपनि त्यसबाट क्षतीका कुनै विवरण नआएको राष्ट्रिय विपद् जोखिम न्यूनीकरण तथा व्यवस्थापन प्राधिकरणका कार्यकारी निर्देशक अनिल पोखरेलले बताए।

तर पछिल्लो समय बारम्बार सिन्धुपाल्चोकमा पहिरो गइरहेका विवरणमाझ उक्त परकम्पले आफूहरूलाई थप चिन्तित बनाएको उनको भनाइ छ।

उनी भन्छन्, “२०७२ सालको भूकम्पका कारण त्यस क्षेत्रमा जमिन कमजोर बनेको छ। त्यही भएर हामीले थप चनाखो बन्नुपर्ने महसुस गरेका छौँ। त्यही अनुसार जोखिमको पूर्व तयारी अघि बढाउँछौँ।”

मापन किन फरक?

नेपालको भूकम्प मापन तथा अनुसन्धान केन्द्रले ६ म्याग्निच्युड भनेको सिन्धुपाल्चोकको भूकम्पलाई संयुक्त राज्य अमेरिकाको भौगर्विक निकाय यूएसजीएसले ५ दशमलब ३ म्यागनिच्युड मापन गरेको छ।

अमेरिकी भूगर्भ निकायले भूकम्पको केन्द्रविन्दु कोदारी भन्दा ११ किलोमिटर दक्षिण पश्चिममा रहेको उल्लेख गरेको छ।

भूकम्पका विभिन्न तरङ्ग हुने र कुन तरङ्गलाई आधार मानियो त्यसका आधारमा फरक फरक मापन आउने गरेका भूकम्प मापन केन्द्रका अधिकारी बताउँछन्।

उनले भने, “सबै तरङ्ग सबै ठाउँमा पुग्दैनन्। त्यही भएर म्याग्नीच्युड फरक फरक हुन्छन्। गोरखा भूकम्प सम्झिने हो भने पनि हामीले स्थानीय म्याग्नीच्युड ७ दशमलब ८ भन्यौँ। हामीले भूकम्पबाट सिधैँ हाम्रा उपकरणसम्म आइपुग्ने तरङ्गका आधारमा म्याग्नीच्युड दिन्छौँ। तरङ्गहरू पृथ्वीभरि जान्छन् जति टाढा पुग्छन् त्यहाँका उपकरणले फरक मापन गर्न सक्छन्। सधैँ स्थानीय मापन केही बढी हुन्छ।”

गोरखा भूकम्पअघि नेपालमा २१ वटा भूकम्प मापन केन्द्रहरू रहेकोमा हाल ४२ वटा पुगेका छन्।"
"काठमाण्डू उपत्यकालगायत मध्यनेपालका धेरै स्थानमा एक छिन मानिसहरू चनाखा भए। किनभने तीन वर्षअघिको घटना सम्झाउनेगरी भूकम्पले केही समय हल्लाएको थियो।

केही बेर खैलाबैला भयो र सामाजिक सञ्जालमा पनि भूकम्पकै चर्चा भएको देखियो।

खानी तथा भूगर्भ विभागअन्तर्गत रहेको राष्ट्रिय भूकम्प मापन केन्द्रले सो भूकम्पको केन्द्रबिन्दु धादिङमा रहेको र त्यो ५.० लोकल म्याग्निट्यूडको भएको जनाएको छ। अर्थात् त्यो मध्यमवर्गको भूकम्प थियो।

पुनर्निर्माणमा विलम्ब नगरौँ: प्रधानमन्त्री
‘सरकारी अनुदानले पुग्दैन, आफूसँग पैसा छैन’
धरहरा पहिलाको जस्तै नौतले कि २२ तले?

केन्द्रले उपलब्ध गराएको अक्षांश र देशान्तरले केन्द्रबिन्दु भने काठमाण्डूसँग जोडिएको धादिङ जिल्लाको कुमपुर र नीलकण्ठको बीचतिर पर्ने भागमा रहेको देखिन्छ।

भूकम्प मापन केन्द्रका प्रमुख लोकविजय अधिकारीले सो भूकम्प तीन वर्ष दुई महिनाअघि गएको ठूलो भूकम्पको शृङ्खलाकै परकम्प भएको बताएका छन्।

हजारौँ परकम्प

धादिङमै दुई दिनअघि अर्थात् असार १२ गते बिहान २:३० बजे लोकल म्याग्निट्यूड ३.८ भएको सानो भूकम्प रेकर्ड भएको थियो।

गोरखा भूकम्पको त्रिवार्षिकीपछि पनि धादिङ, गोरखा र दोलखा केन्द्रबिन्दु भएर केही परकम्प रेकर्ड भएका छन्।

अर्थात् तीन वर्षपछि पनि परकम्पहरू गइराखेका छन्।

अधिकारी भन्छन्, ""गोरखा केन्द्रबिन्दु भएर गएको विनाशकारी भूकम्पपछि ४४ हजारभन्दा बढी परकम्प गइसकेका छन्।""

तर ताप्लेजुङमा असार ६ गते बिहान गएका दुईवटा भूकम्प र जेठमा दार्चुला, बाजुरा एवं दैलेखमा गएका भूकम्पको भने गोरखा भूकम्पको शृङ्खलासँग सीधा सम्बन्ध नभएको उनी बताउँछन्।

परकम्प कहिलेसम्म?

वैज्ञानिकहरूका अनुसार ठूलो भूकम्प गएपछि अरू भूकम्प जानु स्वाभाविक हो। ठूलो भूकम्पकै कारण जाने भएकाले र त्यसलाई पछ्याउने हुनाले तिनलाई 'आफ्टर्शक्' अर्थात् परकम्प भनिन्छ।

राष्ट्रिय भूकम्प मापन केन्द्रले वैशाख १२, २०७२ को भूकम्प लोकल म्याग्निट्यूडमा ७.६ रहेको बताएको छ भने अमेरिकी वैज्ञानिक संस्था यूएसजीएसले अलिक भिन्न पद्धति अनुसरण गरेर ७.८ म्याग्निट्युडको रहेको मानेको छ।

सो भूकम्पबारे गरिएका अध्ययनमा संलग्न भएकी यूएसजीएसकी वैज्ञानिक सुजन हफका अनुसार आधुनिक डेटा उपलब्ध भएका हुनाले गोरखा भूकम्पबारे बुझ्न विस्तृत अध्ययनहरू हुँदैछन्।

""वास्तवमा हामी परकम्पको सङ्ख्याबारे केही पूर्वानुमान गर्न सक्छौँ। किनभने तिनका केही निश्चित आचरण हुन्छन्,"" हफ भन्छिन्।

""तर बिस्तारै तिनको सङ्ख्या घट्छ। समय बित्दै जाँदा थोरै परकम्प महसुस हुन्छ। ठूला परकम्प पनि कम हुँदै जान्छन्।""

'गोरखा भूकम्प शृङ्खला'बारे नै विद्यावारिधि गर्दै गरेका केन्द्रका प्रमुख लोकविजय अधिकारी पहिलो एक वर्षमै ३० हजारभन्दा बढी परकम्प गएको बताउँछन्।

सुजन हफका अनुसार ठूलो भूकम्प गएको १० वर्षसम्म परकम्प गइराख्न सक्छ।

पुराना भूकम्प

नेपालमा पहिला पनि ठूला भूकम्प नगएका हैनन्।

विसं १९९० मा गएको 'महाभूकम्प' अहिलेको आधुनिक मापन पद्धतिमा ८.० म्याग्निट्यूडजति भएको आकलन गरिएको छ।

तर पहिला गएका ठूला भूकम्पबारे वैज्ञानिक तथ्याङ्क सहज रूपमा पाउन नसकिने हुनाले तिनको अध्ययन जटिल हुन्छ।

उच्च भूकम्पीय जोखिम भएको हिमालय क्षेत्रकै एउटा खण्डमा गएको हुनाले तीन वर्षअघिको भूकम्प अपेक्षित नै रहेको हफ बताउँछिन्।

उनी भन्छिन्, ""त्यो क्षेत्रमा ठूलो भूकम्प अवश्यम्भावी नै थियो।""

'कम क्षति'

वैशाखको भूकम्प र त्यसका शक्तिशाली परकम्पहरूमा परेर झन्डै ९,००० जनाको मृत्यु भयो र ठूलो भौतिक एवम् आर्थिक क्षति भयो।

तर पूरै नेपाल र काठमाण्डू उपत्यकामा होला भनी पूर्वानुमान गरिएको जस्तो नराम्रो कम्पन र धनजनको क्षति नभएको विज्ञहरू बताउँछन्। त्यसबारे बुझ्न वैज्ञानिक अध्ययनहरू पनि भए।

पहिला विशाल ताल रहेको ठानिने काठमाण्डू उपत्यकाको भूमिमुनि त्यही तालको थिगर बाँकी छ। थिगरले सानो भूकम्प जाँदा भूमिमा हुने कम्पनलाई बढाइदिने वैज्ञानिकहरूको बुझाइ थियो। त्यसैले ठूलो भूकम्प जाँदा ठूलै क्षति हुने डर थियो।

'गोरखा भूकम्प'का बारेमा शोध प्रकाशित गरेकी सुजन हफका अनुसार शक्तिशाली भूकम्प जाँदा काठमाण्डूको त्यही थिगर 'शक् अब्जर्बर्' (आघात अवशोषक) बनिदियो र केही उच्च आवृत्तिका कम्पनलाई सोसिदियो।

उनी भन्छिन्, ""यो कुरा वैज्ञानिक उपकरणहरूबाट सङ्कलित डेटा र क्षतिको विस्तृत अध्ययनबाट पनि पुष्टि भइसकेको छ।""

यदि त्यसरी कम्पनहरू नसोसिएका र तिनीहरूले छिटोछिटो तलमाथि गरेका भए भूकम्पले काठमाण्डूमा रहेका संरचनालाई बढी क्षति पुर्‍याउँथ्यो र त्यसबाट धेरै क्षति हुन्थ्यो भन्ने उनको विश्लेषण छ।

नब्बे सालको भूकम्पको केन्द्रबिन्दु पूर्वी नेपालको चुरे प्रदेशभन्दा तलतिर भएको मानिन्छ।

तीन वर्षअघिको भूकम्पको केन्द्रबिन्दु गोरखा थियो। त्यसपछि आएका ठूला परकम्पहरू दोलखा, सिन्धुपाल्चोक, काभ्रेपलान्चोकको भूगर्भबाट सुरु भए।

तिनले पूर्वी नेपालतिर नै धेरै असर गरे।

भूकम्प गएपछि सङ्कलित तथ्याङ्क र अन्य प्रमाणका आधारमा भूकम्पको चिरा फुटेको मध्यरेखामा धेरै कम्पन भएको र चिरा फुटेको पूर्वी छेउमा कम्पन बढी केन्द्रित भएको निष्कर्षमा भूगर्भशास्त्री र अन्य वैज्ञानिकहरू पुगेका छन्।

तर पश्चिम नेपालमा सन् १५०५ पछि कुनै ठूलो भूकम्प नगएको र भूगर्भमा धेरै ऊर्जा सञ्चित भएर बसेकाले त्यहाँ र भारतमा पनि ठूलो भूकम्पको जोखिम रहेको बताइन्छ।

'उपमहाद्वीप निलिँदै'

भारतीय उपमहाद्वीपको भूगर्भमा रहेको चट्टानहरूको तह उत्तरतिर गइरहेको छ र युरेशिएन प्लेटमा जोतिइरहेको छ।

भूगर्भशास्त्रीहरूले यसलाई भारतीय उपमहाद्वीपलाई बिस्तारै युरेशिएन महाद्वीपले निलिरहेको पनि भन्ने गरेका छन्।

पूरै हिमालय भएको क्षेत्र ती दुई प्लेटहरू ठोक्किने स्थान हो। त्यसैले हिमालयछेउछाउ भूकम्पको सम्भावना सधैँ हुन्छ।

""भारत युरेशियामुनि जाँदैछ, तर प्लेटहरू अड्किएका छन्,"" हफ भन्छिन्।

""तिनीहरू त्यत्तिकै चल्न सक्दैनन्। अड्किएरै बस्दा समयक्रममा तनाब सिर्जना हुन्छ र त्यो भूकम्पका रूपमा निस्किन्छ।""

अमेरिकी संस्था नासासँग आबद्ध भूभौतिकशास्त्री एरिक फील्डिङको आकलनमा पश्चिम नेपालमुनि सयौँ वर्षदेखि विकसित ऊर्जा निष्काशन हुँदा म्याग्निट्यूड ८.५ वा सोभन्दा ठूलो भूकम्प जान सक्छ।

""पश्चिम नेपालको कुन भागमा ठूलो भूकम्प जान्छ भन्न सकिँदैन,"" हफ भन्छिन्।

""तर धेरै समयदेखि भूकम्प नगएको हुँदा त्यो क्षेत्रमा ठूलो भूकम्पको सम्भावना छ।""

तथ्याङ्कका आधारमा सम्भावनाका कुरा गर्न सकिए पनि भूकम्प कहिले र कहाँ जान्छ भनेर भविष्यवाणी गर्न सम्भव छैन।"
तालिबान र अफगानी सरकारी फौजबीच भएको भिडन्तमा उनलाई गोली लागेको थियो। त्यतिबेला उनी आठ महिनाका मात्र थिए।
"गत सोमवार टर्की, सिरिया र वरपरका क्षेत्रमा दुईवटा ठूला भूकम्प गए। ती भूकम्प र त्यसपछि निरन्तर आइरहेका परकम्पहरूको शृङ्खलाका कारण १५,००० भन्दा बढी मानिसले ज्यान गुमाएको पुष्टि भएको छ।

भूकम्पका कारण टर्कीको दक्षिणी भेग र उत्तरी सिरियामा व्यापक भौतिक क्षति पनि भएको छ।

ठूलो विध्वंस भएकाविभिन्न क्षेत्रमा उद्धारकार्य जारी नाटकीय तस्बिरहरू आइरहेका छन्। भूकम्पका कारण हजारौँ मानिसको ज्यान गएका छ भने ठूलो सङ्ख्यामा मानिसहरू अझै भग्नावशेषमा पुरिएको ठानिएको छ।

अनपेक्षित विपत्ति खेपेका स्थानहरूमा गरिएको उद्धारसँग सम्बन्धित केही तस्बिरहरू यहाँ प्रस्तुत गरिएको छ।"
"दक्षिणी टर्की र उत्तरी सिरियामा गएको शक्तिशाली भूकम्पका कारण बिहीवार बिहानसम्म ,१५,००० जनाभन्दा बढी मानिसको मृत्यु भएको पुष्टि भएको छ।

दुवै देशका प्रभावित स्थानहरूमा खोजी तथा उद्धारकार्य जारी छ। मृतकहरूको सङ्ख्या अझै बढ्ने देखिएको छ।

टर्कीमा केन्द्रबिन्दु बनाएर सोमवार बिहान सबेरै ७.८ म्याग्निट्यूडको भूकम्प गएको थियो। त्यस बेला मानिसहरू सुतिरहेका थिए।

त्यसपछि दर्जनौँ परकम्पहरू गए।

पहिलो भूकम्प गएको केही घण्टापछि दिउँसो गएको ७.५ म्याग्निट्यूडको भूकम्पको केन्द्रबिन्दु दक्षिणपूर्वी टर्कीस्थित काहरामान्मारश सहरनजिकै थियो।

सिरियाको विद्रोही नियन्त्रित बाब अल-हवा क्रशिङबाट टर्की जाने बाटोनजिकै अवस्थित अस्पतालमा सोमवार बिहान गएको भूकम्पमा घाइते भएका मानिसहरू उपचारका लागि पुगेका थिए।

टर्की र सिरियामा सयौँ भवनहरू भत्किएपछि भग्नावशेषमा फसेका मानिसहरूलाई बचाउन उद्धारकर्ताहरू लागिरहेका छन्।

भत्किएको भवनको भग्नावशेषबाट बाहिर निकालेपछि उद्धारकर्मीले एक तीन वर्षे बालिकालाई एम्बुलेन्सतिर लैँजादै गर्दाको दृश्य। टर्कीका राष्ट्रपतिले भूकम्प प्रभावित क्षेत्रमा तत्कालै उद्धार तथा खोजीका लागि टोली पठाइएको बताएका छन् ।

भूकम्पको मारमा पशुपन्छी पनि परेका छन् ।

उक्त भूकम्प टर्की र सिरिया बाहेक लेबनन, साइप्रस र इजरेल मा पनि महसुस भएको थियो। पहिलो भूकम्पको केन्द्रबिन्दु टर्कीको गाजियान्टेप सहरनजिकै थियो।

गाजियान्टेपको उत्तरपूर्वस्थित दियार्बाकरमा धेरै मानिसहरू भग्नावशेषमुनि फसेका थिए।

यो आकाशबाट खिचिएको दृश्यले टर्कीको एडनाको कुकुरोभा जिल्लामा एउटा भवनको भग्नावशेषमा खोजी तथा उद्धार कार्य भइरहेको देखाउँछ।

गाजियान्टेपको उत्तरपूर्वस्थित मलाट्यामा भत्किएका भवनमा थिचिएर कारहरू चकनाचुर भएका थिए।

इजरेल र अमेरिकासहित विश्वभरिबाट सहयोगको प्रस्ताव गरिएको छ।

दाताहरूले सहायता सामग्री र जनशक्ति पठाउन तयार रहेको बताएका छन्।"
"खुट्टाले एसईई दिएका हरिप्रसाद बुढाथोकीको 'आफ्नै खुट्टामा उभिने सपना'

दक्षिणकाली नगरपालिका-१, चाल्नाखेलका हरिप्रसाद बुढाथोकी खुला विद्यालयमा पढेर अहिले एसईईको परिक्षामा सहभागी भइरहेका छन्।

कलेज पढेर आफ्नै खुट्टामा उभिने सपना देखेका हरिप्रसाद शारीरिक अवस्थाका कारणले हातले लेख्न नसके पनि खुट्टाले कलम चलाउँछन्।

प्यारालाइसिसका कारण उनले पढाइ बीचमै छाड्नु परेको थियो।

तर पछि पढ्ने इच्छा व्यक्त गरेकाले पढाइ छाडेको ८-९ वर्षपछि उनी खुला विद्यालयमा भर्ना भएको उनका भतिजा प्रशान्त बुढाथोकीले बताए।

यस पटकको एसईई परीक्षामा कुल पाँच लाख १४ हजार नौ सय ७७ विद्यार्थी सहभागी भएको राष्ट्रिय परीक्षा बोर्डले जनाएको छ।"
चितवनकी सीता सुवेदीलाई १२ वर्षको उमेरमा खुट्टाको क्यान्सर भयो र देब्रे खुट्टा काट्नुपर्‍यो।
३० वर्षका यी व्यावसायिक जर्मन सङ्गीतकारले फ्रेन्च हर्न बजाउन आफ्नो देब्रे खुट्टाको प्रयोग गर्छन्।
इजिप्टकी यी ३० वर्षीय महिला हातबिना जन्मेकी थिइन् तर उनी भन्छिन् त्यसले उनको जीवनमा उनलाई कतै रोकेको छैन।
"काठमाण्डू उपत्यका र छेउछाउका क्षेत्रमा जेठ २८ गते शनिवार बिहान २:३६ बजे भूकम्पको धक्का महसुस भएको छ।

राष्ट्रिय भूकम्प मापन तथा अनुसन्धान केन्द्रका अनुसार म्याग्निट्यूड ४.६ मापन गरिएको उक्त भूकम्पको केन्द्रबिन्दु भक्तपुर जिल्लाको चाँगुनारायण क्षेत्रआसपास थियो।

मानिसहरूले सामाजिक सञ्जालमा आफूहरू गहिरो निद्रामा भएकै बेला भूकम्प गएकाले आफू बिउँझिएको लेखेका छन्।

केन्द्रका अनुसार यो भूकम्प वि.सं. २०७२ साल वैशाख १२ गते गोरखा जिल्लाको बारपाक केन्द्रबिन्दु भई आएको शक्तिशाली भूकम्पसँगै सुरु भएको शृङ्खलाको परकम्प हो।

भक्तपुरकी प्रमुख जिल्ला अधिकारी रुद्रादेवी शर्माले क्षतिको विवरण शनिवार बिहान ११:३० बजेसम्म नआएको बीबीसीलाई बताएकी छन्।

गइरहन्छ भूकम्प

नेपालमा अहिले पनि प्रत्येक दिन १०-१२ वटा भूकम्प गइरहेको विज्ञहरूले बताएका छन्। तर तीमध्ये निकै कम मात्र हामीले महसुस गर्छौँ।

हामीले महसुस गरेका वा लोकल म्याग्निट्यूड ४ भन्दा माथिका भूकम्पको विवरण भूकम्प मापन केन्द्रले सार्वजनिक गर्छ।

तीभन्दा कम शक्तिशाली भूकम्पले चाहिँ जमिनको सतहमा खासै ठूलो प्रभाव पार्दैनन्। तर जमिनको भित्री भागमा ठूला भूकम्पका कारण खलबलिएको शक्तिलाई पुरानै अवस्थामा फर्काउन तिनको महत्त्वपूर्ण भूमिका हुने विज्ञहरू बताउँछन्।

वि.सं. २०७२ साल वैशाख १२ गते गोरखाको बारपाक केन्द्रबिन्दु भरेर ७.८ म्याग्निट्यूडको भूकम्प गयो। भूकम्प र त्यसपछिका परकम्पहरूले देशभरिका विभिन्न जिल्लामा भौतिक मात्र नभई ठूलो मानवीय क्षति पनि गरे।

राष्ट्रिय भूकम्प मापन तथा अनुसन्धान केन्द्रकी प्रमुख प्रमुख मोनिका झाले 'गोरखा भूकम्प' नाम दिइएको उक्त भूकम्पको शृङ्खलाका कारण परकम्पका रूपमा भूगर्भमा सञ्चित शक्ति बाहिर निस्किन खोजिरहेको भए पनि काठमाण्डूको जमिनमुनि आएर जम्मा भएकाले जोखिम अझै नटरेको बताएकी छन्।

किन जान्छ परकम्प

सात वर्षअघिको भूकम्पसँगै सुरु भएको भूकम्पीय शृङ्खलामा भूकम्पको सङ्ख्या पाँचगुनाले बढेको राष्ट्रिय भूकम्प मापन तथा अनुसन्धान केन्द्रमा कार्यरत विज्ञ लोकविजय अधिकारी बताउँछन्।

""त्यस भूकम्पले गर्दा जमिनमुनि प्रभावित शक्ति सन्तुलन नभएसम्म परकम्प आइरहन्छन्। पछिल्लो समय नेपालमै भएका अध्ययनहरूले त्यो शक्ति पुरानै अवस्थामा फर्किन समय लाग्ने देखाएको छ,"" उनले बीबीसी न्यूज नेपालीलाई बताए।

भूकम्पपछि कतै २०० वर्षसम्म पनि परकम्प जाने त कतै केही महिनामै साम्य हुनसक्ने विज्ञहरूको भनाइ छ।

सात वर्षअघि विनाशकारी भूकम्प जानुअघि नेपालमा ठूलो भूकम्पपछि महसुस हुने परकम्पहरू कसरी घट्दै जान्छन् भन्नेबारे तथ्याङ्क थिएन।

नेपालमा पछिल्लो समय भने परकम्पको सङ्ख्या कसरी घट्दै जान्छ भन्ने विषयमा जानकारी सङ्कलन गरिएको अधिकारीले बताए।

के हो त परकम्पबारे नयाँ जानकारी

""गोरखा भूकम्पपछि बारपाकदेखि दोलखासम्म परकम्प जाने क्रम निकै बढ्यो। त्यो रोकिन समय लाग्दो रहेछ भन्ने कुरा पत्ता लागेको छ,"" उनले भने।

उक्त भूकम्पका परकम्पहरू आगामी १० वर्षसम्म जान सक्ने उनको आकलन छ। विगत सात वर्षमा ५५,००० भन्दा बढी परकम्प गएका र तीमध्ये लोकल म्याग्निट्यूड ४ भन्दा माथिका ५७५ वटा रहेको तथ्याङ्क राष्ट्रिय भूकम्प मापन केन्द्रसँग छ।

भूकम्पले सबैभन्दा प्रभाव पार्ने स्थान पहिचान

अहिले भएका वैज्ञानिक अध्ययनले नेपालको हिमाली भूभागका कुनकुन क्षेत्रमा भूकम्पको सम्भावना उच्च छ भन्ने कुरा स्पष्ट पार्ने भूकम्पविद् अधिकारीले बताए। त्यससँगै भूकम्प गएको खण्डमा कुन ठाउँमा सबैभन्दा बढी जमिन हल्लिन्छ वा शक्ति निष्कासन हुन्छ भन्ने थाहा हुने उनको भनाइ छ।

""गोरखा भूकम्प र त्यसभन्दा अघि त्यही ठाउँमा गएका भूकम्प तथा परकम्पहरूको सन् १९९४ देखि सङ्कलित तथ्याङ्कबाट के देखिन्छ भने ठूलो भूकम्प गयो भने त्यसले सबैभन्दा धेरै असर पार्ने वा शक्ति निष्काशन गर्ने ठाउँ थाहा पाउन सक्छौँ,"" उनले भने।

उदाहरणका लागि, २०७२ सालको भूकम्पमा गोरखादेखि दोलखासम्मको भूभाग प्रभावित भए।

त्यसबीचमा सबैभन्दा बढी असर कहाँ पर्‍यो त? जमिन सबै ठाउँमा एकनास हल्लिँदैन, सबैभन्दा बढी कहाँ हल्लियो? जस्ता प्रश्नहरूको जबाफ पत्ता लगाउन सकिन्छ।

काठमाण्डू पहिले तलाउ हुनुको फाइदा

काठमाण्डू खाल्डो पहिला एक ठूलो ताल भएको मानिन्छ। वरपर रहेका खोलाहरूले बालुवा, माटो, ढुङ्गाहरू बगाएर ल्याई थुपारेको वैज्ञानिक बुझाइ छ।

त्यसका कारण काठमाण्डूको जमिनमुनि थिगर आजसम्म रहेको विज्ञ अधिकारी बताउँछन्।

""काठमाण्डूको जमिनमा ६०० मिटर तल गएपछि मात्र चट्टान भेटाउन सकिन्छ। चट्टानमा भूकम्पको तरङ्गले कस्तो प्रतिक्रिया जनाउँछ भन्ने त थाहा थियो तर स्थानीय रूपमा थिगर भएको खण्डमा कस्तो असर पार्छ थाहा थिएन,"" उनले भने।

अन्यत्र भएका अनुसन्धानका आधारमा काठमाण्डूको जमिनमुनि चट्टानमा कम्पन भएर सतहमा आइपुग्दा ८ देखि १० गुना बढी क्षति गर्ने बताइएको थियो। थिगरले सानो भूकम्प जाँदा भूमिमा हुने कम्पनलाई बढाइदिने वैज्ञानिकहरूको बुझाइ थियो।

तर सारा नेपाल र काठमाण्डू उपत्यकामा होला भनी पूर्वानुमान गरिएको जस्तो नराम्रो कम्पन र धनजनको क्षति नभएको विज्ञहरू बताउँछन्।

शक्तिशाली भूकम्प जाँदा काठमाण्डूको त्यही थिगर 'शक् अब्जर्बर्' (आघात अवशोषक) बनिदियो र केही उच्च आवृत्तिका कम्पनलाई सोसिदिएको 'गोरखा भूकम्प'का बारेमा शोध प्रकाशित गरेकी सुजन हफले बीबीसीलाई बताएकी थिइन्।

यदि त्यसरी कम्पनहरू नसोसिएका र तिनीहरू छिटोछिटो तलमाथि गरेका भए भूकम्पले काठमाण्डूमा रहेका संरचनालाई बढी क्षति पुर्‍याउँथ्यो र त्यसबाट धेरै क्षति हुन्थ्यो भन्ने उनको विश्लेषण छ।

""भूकम्प गएपछि जमिनमा हुने तरङ्गको फ्रिक्वन्सी फरकफरक हुन्छन्। जमिन छिटो हल्लिँदा तरङ्ग कम हुन्छ र बिस्तारै हल्लिँदा तरङ्ग बढी। गोरखा भूकम्प ठूलो थियो तर काठमाण्डूमा यसको तरङ्ग कम रह्यो। कारण जमिनमुनि रहेका बालुवा, रोडाहरू हुन सक्छन्। जसले गर्दा साना घरहरूमा क्षति कम भयो,"" लोकविजय अधिकारीले भने।

नेपालमा भएका विभिन्न अध्ययनहरूले गोरखा भूकम्पपछि भौगर्भिक सन्तुलन प्रभावित भएको देखाएका छन्।

अधिकारीका अनुसार भूकम्पका कारण गोरखादेखि दोलखासम्मको विभिन्न भागमा २५,००० वटाभन्दा बढी नयाँ पहिरो गए।

""हाम्रो भूगर्भ जुन छ त्यसलाई भूकम्पका थर्थराहटले असर पारेको हुन्छ। चट्टान कमजोर बनेकै कारण पहिरो जाने हो। लाङ्टाङ पनि यसको एउटा उदाहरण हो। पछिल्लो समय मेलम्चीमा गएको पहिरोमा पनि यसको केही असर रहेको हुनसक्छ,"" उनले भने।

त्यस्तै बाँध, पुलजस्ता क्षेत्रहरूमा पनि भूकम्पको प्रभावबारे अध्ययन भइरहेका छन्।

सयौँ वर्ष लगाएर शक्ति सञ्चय भएपछि त्यो भूकम्पको रूपमा निस्किन्छ। पुराना भूकम्पहरूको अध्ययनपछि नेपालमा भूकम्प जाने क्षेत्र मुख्य तीन भागमा बाढिएका छन्। पूर्वी नेपालमा १९९० सालपछि ठूलो भूकम्प गएका छैनन्। त्यस क्षेत्रमा ठूलो भूकम्पका निम्ति शक्ति सञ्चय हुन ६०० देखि ७०० वर्ष लाग्ने विश्लेषण रहेको अधिकारीले बताए।

देशको मध्य भागमा २०० वर्षभन्दा कम समयावधिमा ठूला भूकम्प गएको देखिन्छ। पश्चिम नेपालमा भने ५०० वर्षयता ठूलो भूकम्प नगएको भूवैज्ञानिकहरूले बताउने गरेका छन्।

""भूकम्प जाने शक्ति त्यस क्षेत्रमा सञ्चित भएको छ तर कहिले भूकम्प बनेर निस्किन्छ थाहा छैन। जति समय अन्तराल भयो भूकम्प त्यति नै शक्तिशाली हुनसक्छ,"" अधिकारीले भने।

""पूर्वमा कम शक्तिशाली र पश्चिममा ठूलो जान सक्ने शक्ति बाँकी छ। ""

तस्बिर स्रोत, NSC

बहत्तर सालको भूकम्प विश्लेषण गर्दा नेपालमा भूकम्पको शक्ति दक्षिणमा चुरे शृङ्खला सुरु हुनुभन्दा करिब १०० किलोमिटर उत्तरतर्फ सञ्चित हुन्छ। उक्त भूकम्पमा गोरखादेखि काठमाण्डूसम्म परकम्पका केन्द्रबिन्दुहरू थिए।

तर हेटौँडाबाट तलतिर चुरेको भेगको शक्ति निष्कासन भएको छैन।

अब त्यो कसरी निस्कन्छ त? परकम्पको रूपमा वा अर्को ठूलो भूकम्पको रूपमा वा देशको पूर्वी वा पश्चिम भेगमा जाने भूकम्पले प्रभावित गरेर निकाल्छ त भन्ने प्रश्नको उत्तर आफूहरूसँग नभएको अधिकारी बताउँछन्।

राष्ट्रिय भूकम्प मापन तथा अनुसन्धान केन्द्रकी प्रमुख मोनिका झाले पनि गोरखा भूकम्पको परकम्प सिन्धुपाल्चोकबाट दक्षिणतर्फ गइरहेको बताइन्।

जमिनमुनि रहेको शक्ति बाहिर निस्किन खोजिरहेको भए पनि ""काठमाण्डूकै जमिनमुनि जम्मा भएको र नसरेको"" उनको भनाइ छ।

""त्यसैले भूकम्पको जोखिम रहेकै छ। त्यसको सम्भाव्यता आकलन गरी जोखिम न्यूनीकरण गर्न भूकम्पीय जोखिम नक्सा 'एसएचएम'को तयारी गरिरहेका छौँ,"" उनले भनिन्।

सन् २००२ मा जारी गरिएको यस नक्सालाई अद्यावधिक गरिएको हो।

उक्त नक्सामा देशमा भूकम्पको जोखिम क्षेत्र सङ्केत गरिएको छ। जोखिम क्षेत्रहरूमध्ये पनि कुन चाहिँ उच्च, मध्यम वा न्यून जोखिममा छ भन्ने जनाइएको उनले बताइन्।

""नक्सामा अध्ययन र निगरानीको निचोड उल्लेख गरिएको हुन्छ। सोहीअनुरूप सतर्क हुने हो। क्षति त भूकम्पले होइन हाम्रो संरचनाले गर्छ। नक्साको सुझाव अनुसार हरेक क्षेत्रको भौतिक संरचना निर्माणका मापदण्ड तय गर्न सकिन्छ,"" झाले भनिन्।

नक्सामा भूकम्पका स्रोत वा उद्गम क्षेत्र कहाँ छन्, केन्द्रबिन्दु कहाँ बनेका छन् र दरारहरूबारे समेत जानकारी उल्लिखित हुनेछ। त्यस्तै कति वर्षमा कति म्याग्निट्यूडको भूकम्प जाने सम्भावना छ भन्नेबारे पनि विवरण हुने बताइएको छ।

""भूकम्पको पूर्वानुमान गर्न सकिँदैन, दीर्घकालीन अनुमान हुन सक्छन्। तथ्याङ्क हेर्दा नेपालमा १०० वर्षमा ठूलो भूकम्प जान सक्छ,"" उनले भनिन्।

लोकविजय अधिकारीले भने नेपालको पूर्वदेखि पश्चिमसम्मै भूकम्पीय जोखिम रहेको बताए।

उनी भूकम्पबाट हुने भौतिक तथा मानवीय जोखिम कम गर्न अब हुने निर्माण कार्य मापदण्ड तयार गरी सोहीअनुरूप गर्नुपर्ने मत राख्छन्।"
"उनी ह्वीलचेअरमा बसेर हिँडडुल गर्छिन्, ह्वीलचेअरमै बसेर नाच्छिन् र अरूहरूलाई नाच्न पनि सिकाउँछिन्।"
"आफ्ना विश्वासपात्र र निकटतम सल्लाहकारसँगका पछिल्ला दुई बैठकमा उनी स्पष्ट रूपमा पर बसेका थिए। त्यो सुनियोजित जस्तो पनि देखिन्थ्यो।

रुसी सेनाको सर्वोच्च नेतृत्वकर्ताको को हैसियतले आक्रमणको निर्णायक जिम्मेवारी उनमा निहित छ। तर उनी भने सधैँ आफ्ना बफादार र रुसी सैन्य सेवामा सँगै सेवा सुरु गरेका विश्वासपात्रहरूको भर पर्छन्।

यदि कसैको कुरा पुटिन सुन्छन् भने ती व्यक्ति पुटिनसँग लामो सङ्गत रहेका रक्षामन्त्री सर्गेई शोइगु हुन्। उनले पुटिनले जसरी नै युक्रेनलाई निरस्त्र पार्ने र रुसलाई पश्चिमा साझेदारहरूको सुरक्षा धम्कीबाट जोगाउनुपर्ने बताउँदै आएका छन्।

यी ती व्यक्ति हुन् जो पुटिनसँगै साइबेरियामा सिकार गर्न र माछा मार्न जान्छन्। विगतमा उनलाई पुटिनको सम्भावित उत्तराधिकारीको रूपमा चित्रण गरिएको थियो।

तर तल देखाइएको यो असाधारण तस्बिरमा उनी पुटिनभन्दा पर देखिन्छन्।

उनी उनी सशस्त्र बलका प्रमुखको छेउमा छन्। यसले हाल पुटिनले उनको कुरा कति सुन्छन् भन्ने विषयमा संशय उत्पन्न हुन्छ।

उक्त तस्बिर रुसले युक्रेनमा सैन्य आक्रमण गरेको तेस्रो दिनपछि लिइएको हो। त्यतिबेला रुसी सेना युक्रेनमा भएको अप्रत्याशित प्रतिकारका कारण कमजोर मनोबलसँग सङ्घर्ष गरिरहेको थियो।

""शोइगु किएभतिर गएको हुनुपर्थ्यो। किनकि उनी रक्षामन्त्री हुन् र उनले यो युद्ध जित्नुपर्थ्यो,"" सशस्त्र द्वन्द्वविज्ञ भेरा मिरोनोभा भन्छिन्।

सन् २०१४ मा उनलाई क्राइमियामाथिको सैन्य नियन्त्रणको श्रेय दिइएको थियो। उनी सैन्य गुप्तचर निकाय जीआरयूको समेत नेृतत्व गर्थे। उक्त निकायलाई दुई चरहरूलाई विष आक्रमण गरिएको आरोप लागेको थियो - पहिलो सन् २०१८ मा यूकेको सालिस्बरीमा र सन् २०२० मा विपक्षी नेता एलेक्सी नभाल्नीलाई साइबेरियामा।

प्रस्तुत तस्बिर थप नजिकबाट नियाल्दा अवस्था झनै विषम देखिन्छ। ""यो मलाम गएको बेला जस्तो देखिन्छ,"" मिरोनोभाले भनिन्।

यो दृश्य केही असहज देखिए पनि रुसी सुरक्षाविज्ञ एवं लेखक आन्द्रेई सोल्दातोभका अनुसार रक्षामन्त्री शोइगु अझै पनि पुटिनले बढी कुरा सुन्ने र निकटस्थ विश्वासपात्र हुन्।

""शोइगुले सैन्य मामिला मात्र नभई रुसी विचारधारा पनि हेर्छन्। रुसी विचारधारा इतिहाससँग जोडिएको छ र उनी यो भाष्यलाई नियन्त्रण गर्छन्।""

रुसी सैन्य बलको प्रमुख भएकाले युक्रेनमा आक्रमण गर्ने र काम चाँडै फत्ते गर्ने जिम्मा भालेरी गेरासिमोभको हो। तर उनले नतिजा हात पारिसकेका छैनन्।

सन् १९९९ को चेचेन युद्धमा रुसी फौजको नेतृत्व गरेदेखि उनले अहिलेसम्म पुटिनका अधिकांश सैन्य अभियानमा महत्त्वपूर्ण भूमिका निर्वाह गरेका छन्। युक्रेनविरुद्धको सैन्य आक्रमणको योजनामा पनि उनी अग्रपङ्क्तिमा खटेका थिए। गत महिना उनलाई बेलारुसमा सैन्य अभ्यासको निरीक्षण गरेको देखिएको थियो।

रुसी मामिलाविज्ञ मार्क गालिओटीले जेनरल भालेरी गेरासिमोभलाई ""रूखो र जब्बर"" को सङ्ज्ञा दिएका छन्। उनका अनुसार क्राइमिया रुसमा गाभ्ने सैन्य अभियानमा गेरासिमोभको भूमिका प्रमुख थियो।

युक्रेनविरुद्धको सैन्य अभियानको सुस्त थालनी र रुसी सेनाको खस्किँदो मनोबलका कारण उनलाई अहिले कुनामा पारिएको केही विवरणहरूले जनाएका छन्।

तर रुसी अनुसन्धान पत्रकार आन्द्रेई सोल्दातोभका अनुसार केही मानिसहरू ""पुटिनले सबै मामिला र सबै सैन्य सैनिक दलको एक्लै निरीक्षण गर्न सक्दैनन् र यही उनको जिम्मेवारी हो"" जस्ता आशावादी टिप्पणी गरेको बताउँछन्। उनी भन्छन्ः रक्षामन्त्रीलाई आफ्नो सैनिक पोसाकप्रतिको मोह निकै होला, तर सैन्य अनुभव अभावका कारण उनले पनि विशेषज्ञको भर पर्नुपर्ने हुन्छ।

""पात्रुशेभ एक आक्रामक र हक्की स्वभावका व्यक्ति हुन्। उनी पश्चिमा मुलुकहरूले वर्षौँदेखि रुसलाई कमजोर बनाउन खोजेको ठान्छन्,"" यूनिभर्सिटी कलेज लन्डनका सहप्राध्यापक बेन नोबलले भने।

उनी पुटिनका तीन बफादारमध्ये एक हुन् जसले सन् १९७० यता पुटिनसँगै सेन्ट पिटर्सबर्गमा सेवा गरेका थिए। रुसको दोस्रो ठूलो सहर सेन्ट पिटर्सबर्ग त्यतिबेला लेनिनग्रादको नामले चिनिन्थ्यो।

अन्य दुई बफादारमा सुरक्षा सेवा प्रमुख अलेक्जेन्डर बोर्न्तिकोभ र परराष्ट्र गुप्तचर प्रमुख सर्गेई नारीश्किन हुन्। राष्ट्रपतिको सबै भित्री र निकटस्थहरूलाई ""सिलोभिकी"" भनिन्छ। तर यी तीन व्यक्ति पुटिनका निकटतम भएको विश्वास गरिन्छ।

पुटिनमा प्रभाव पार्न सक्ने केहीमा निकोलाई पात्रुशेभ पनि पर्छन्।

उनले कम्युनिस्ट शासनकालमा ""केजीबी"" भनिने सुरक्षा निकायमा पुटिनसँगै काम गरे। सन् १९९९ मा केजीबीको उत्तराधिकारीको रूपमा आएको अर्को संस्था ""एफएसबी"" मा पुटिनलाई प्रतिस्थापन गर्दै उनी प्रमुखको रूपमा आएका थिए। उनले त्यहाँ सन् २००८ सम्म सेवा गरे।

युक्रेनमा धावा बोल्नु तीन दिनअघि पात्रुशेभले रुसी सुरक्षा परिषद्को बैठकमा अमेरिकाप्रतिको आफ्नो अडान स्पष्ट गरे। रुसलाई विभाजन गर्नु अमेरिकाको उद्देश्य भएको उनको भनाइ थियो।

उक्त बैठक एउटा विशिष्ट रङ्गमञ्चको हिस्साजस्तै देखिएको थियो - राष्ट्रपति पुटिन केही पर डेस्कमा बसेर सभा चलाउँदै थिए भने उनको सुरक्षा टोलीका सदस्यहरू एक-एक गर्दै माइक भएको ठाउँमा पुगेर युक्रेनमा रुस-समर्थित विद्रोहीहरूको स्वतन्त्रतालाई मान्यता दिनेबारे आफ्नो विचार व्यक्त गर्दै थिए।

पात्रुशेभले उक्त बैठकमा पुटिनलाई प्रभावित पारे। ""सैन्य आक्रमणमा विश्वास गर्ने अधिकारीहरूमध्ये उनी एक प्रमुख हुन्। अनि धेरैको अनुमानअनुसार पुटिन उनकै चरम सैन्यवादतर्फ ढल्किँदै छन्"", बेन नोबलले भने।

क्रेम्लिन नियालिरहेका केही पर्यवेक्षकहरूका अनुसार रुसी राष्ट्रपति अन्य स्रोतबाट प्राप्त जानकारीभन्दा सैन्य निकायबाट प्राप्त जानकारीप्रति अधिक विश्वास गर्छन्। यस मामिलामा अलेक्जेन्डर बोर्न्तिकोभ पुटिनसँग नजिक मानिन्छन्।

उनको पुटिनसँगको सङ्गत लेनिनग्रादस्थित केजीबीमा काम गर्दादेखिकै हो। केजीबीको उत्तराधिकारी निकाय एफएसबीको प्रमुखको रूपमा निकोलाई पात्रुशेभपश्चात् उनी आएका थिए।

पात्रुशेभ र बोर्त्निकोभ दुवै पुटिनको निकटस्थ र विश्वासपात्र मानिन्छन्। तर बेन नोबलका अनुसार पुटिनले लिने निर्णयहरू यी दुईमध्ये कसको हो भनेर खुट्याउन गाह्रो छ।

देशका कानुन कार्यान्वयनकारी निकायहरूमा एफएसबीकोप विशेष प्रभाव छ र उसको आफ्नै छुट्टै विशेष फौज पनि छ।

लेनिनग्रादमा पुटिनसँगै सेवा गर्ने तीन जनामध्ये नारीश्किन पनि एक हुन्। उनले सेवावधिको अधिकांश समय पुटिनसँगै बिताए।

तर यति हुँदाहुँदै पनि सुरक्षा परिषद्को पछिल्लो बैठकमा विषयवस्तुबारे अलमलिएको भन्दै पुटिनले उनलाई झपारे।

पृथक्तावादीले नियन्त्रण गरेको भूभागलाई तत्काल अलग राष्ट्रको मान्यता दिनुपर्ने सम्बन्धमा पुटिनले नारीश्किनलाई आफ्नो विचार राख्न भनेका थिए। केही अकमकिँदै उनले पृथक्तावादीद्वारा नियन्त्रित भूभाग रुसमा गाभ्न आफू सहमत भएको बताएका थिए। पुटिनले ""हामीले छलफल गरेको विषय यो होइन"" भन्दा नारीश्किन हताश देखिन्थे।

लामो बैठकको दृश्य सञ्चारमाध्यममा सम्पादन गरेर प्रसारित गरिएको थियो।

क्रेम्लिनले स्पष्ट रूपमा दर्शकहरूलाई नारीश्किनको निरीहता देखाउन चाहेको थियो।

""त्यो विस्मयकारी थियो। सामान्यतया उनी शान्त र अविचलित हुन्छन्, त्यसैले दर्शकहरूले के हुँदैछ बनेर प्रश्न सोधे,"" बेन नोबलले बीबीसीलाई भने।

मार्क गालिओटी चाहिँ उक्त बैठकको विषाक्त वातावरण देखेर छक्क परे।

तर पुटिनले रमाइलो मानिरहेको सोल्दातोभलाई लाग्छ। उनी भन्छन्ः ""पुटिन आफ्ना निकटस्थहरूसँग ठट्टा गर्न मन पराउँछन्, उनले नारीश्किनलाई मूर्खजस्तो देखाइदिए।""

सर्गेई नारीश्किन लामो समय पुटिनको छत्रछायामा रहे। सन् १९९० को दशकमा सेन्ट पिटर्सबर्गमा, त्यसपछि सन् २००४ मा पुटिनको कार्यालयमा र अन्ततः संसद्को सभामुखको रूपमा। उनी 'रुसी ऐतिहासिक समाज'को प्रमुख पनि हुन् र सोल्दातोभको विचारमा उनले राष्ट्रपतिलाई उनको कार्यका लागि वैचारिक आधार प्रदान गर्न आफूलाई निकै महत्त्वपूर्ण साबित गरेका छन्।

गत वर्ष उनले बीबीसीको मस्कोस्थित संवाददाता स्टीभ रोजनबर्गलाई दिएको अन्तर्वार्तामा रुसले विभिन्न व्यक्तिहरूलाई विष दिएको, साइबर हमला गरेको र अन्य राष्ट्रको चुनावमा हस्तक्षेप गरेको आरोपहरू खण्डन गरेका थिए।

अठार वर्षदेखि रुसको वरिष्ठतम कूटनीतिज्ञका रूपमा कार्यरत लाभ्रोभले रुसको मुद्दालाई विश्वसमक्ष प्रस्तुत गर्दै आएका छन्। यसका बाबजुद निर्णय प्रक्रियामा उनको ठूलो भूमिका नरहेको विश्वास गरिन्छ।

एकहत्तर वर्षीय लाभ्रोभले विगतमा गरेका काम र तथ्याङ्कप्रति पुटिन भर पर्ने गरेको बताइन्छ।

उनी एक चतुर कूटनीतिज्ञ हुन्। उनले गत महिना ब्रिटिश विदेशमन्त्री लिज ट्रसलाई उनको रुसी भूगोलको ज्ञानका कबारे खिल्ली उडाएका थिए र ठिक एक वर्षअघि ईयूको विदेशनीति प्रमुख जोसेफ बोरेललाई अपमानित गरेका थिए।

तर लामो समयदेखि युक्रेन सम्बन्धित हरेक कुरामा उनलाई किनारा लगाइएको छ। रूखो मिजास र आक्रामक स्वभावका बाबजुद उनले युक्रेनसम्बन्धी मामिलाका लागि कूटनीतिक वार्ताहरूको पहल गरेका छन्। यद्यपि रुसी राष्ट्रपतिले उनलाई बेवास्ता गरेका छन्।

उनले भिडिओ सत्रमार्फत् रुसको आक्रमणको रक्षा गर्ने प्रयास गरेपछि राष्ट्रसङ्घी मानव अधिकार परिषद्का अधिकांश अधिकारीहरू बाहिरिएका थिए। तर त्यसबाट उनी अविचलित देखिए।

पुटिनको समूहमा एक महिला सदस्य छिन् जसले माथिल्लो सदनमा दिएको एक महत्त्वपूर्ण मतका कारण आक्रमणको लागि मार्ग प्रशस्त गर्दै विदेशमा रुसी सेनाको तैनाथको बाटो खुल्यो।

सेन्ट पिटर्सबर्गकी भ्यालेन्टिना माट्भियेन्को पुटिनकी अर्की विश्वासपात्र हुन् जसले सन् २०१४ मा क्राइमियालाई विलय गर्न सहयोग पुर्‍याएकी थिइन्।

उनलाई प्राथमिक निर्णयकर्ता भने ठानिएको छैन। अर्थात् पूर्ण निश्चितताका साथ कसले ठूला निर्णयहरू लिइरहेका छन् त्यो केही मानिसहरूले भन्न सक्छन्।

रुसको सुरक्षा परिषद्का अन्य सदस्यको जस्तै भ्यालेन्टिनाको उपस्थिति पनि सामूहिक छलफल भएको सङ्केत दिनु थियो। तर रुसी नेताहरूले त्यसअघि नै आफ्नो धारणा बनाइसकेको हुनसक्ने सम्भावना उच्च छ।

राष्ट्रपतिका भूतपूर्व अङ्गरक्षकले अहिले न्याश्नल गार्ड अफ रसिया (रोस्ग्भार्डिया) को नेतृत्व सञ्चालन गर्छन्। छ वर्षअघि मात्र राष्ट्रपति पुटिनले रोमन साम्राज्यको प्रीटोरीअन गार्डको शैलीमा व्यक्तिगत सेनाको रूपमा न्याश्नल गार्ड गठन गरेका थिए।

त्यसको नेतृत्वका लागि आफ्नै अङ्गरक्षक भिक्टर जोलोटोभलाई छानेर पुटिनले आफूप्रतिको बफादारी सुनिश्चित गरे। भिक्टोरले हालसम्म रोस्ग्भार्डियामा सुरक्षाकर्मीको सङ्ख्या बढाएर चार लाख पुर्‍याएको तथ्याङ्क छ।

भेरा मिरोनोभाका अनुसार रुसको मूल योजना केही दिन भित्रै आक्रमण पूरा गर्ने थियो। तर जब सेना असफल ठहरियो तब रुसको राष्ट्रिय गार्डले नेतृत्व लियो।

समस्या त के हो भने न्याश्नल गार्डका नेतृत्वकर्ताले कुनै सैन्य तालिम लिएका छैनन्। यसको बलसँग ट्याङ्कहरू नभएकाले उनीहरू पनि आक्रमणमा पर्ने जोखिममा छन्।

पुटिनले अरू कसको कुरा सुन्छन्?

प्रधानमन्त्री मिखाइल मिशुस्टिनसँग अर्थतन्त्रलाई बचाउने अपरिहार्य जिम्मेवारी छ तर उनी युद्धको बारेमा निकै कम मात्र बोलेका छन्।

राजनीतिक विश्लेषक येभ्गेनी मिन्चेन्कोका अनुसार मस्कोका नगरप्रमुख सर्गेई सोब्यानिन र राज्यको तेल उत्पादक कम्पनी रोज्नेफ्टका प्रमुख इगोर सेचिन पनि राष्ट्रपति निकटस्थ व्यक्ति हुन्।

अर्बपति दाजुभाइ बोरिस र अलेक्जेन्डर रोटेन्बर्ग राष्ट्रपतिका बाल्यकालका साथी हुन्।

उनीहरू लामो समयदेखि पुटिनका नजिकका विश्वासपात्र पनि हुन्। सन् २०२० मा फोर्ब्स पत्रिकाले उनीहरूलाई रुसको सबैभन्दा धनी परिवारको सूचीमा राखेको थियो।"
ती तस्बिरमा तपाईँ सूर्यको सतहमा भएका ससाना भाग पनि स्पष्ट रूपमा देख्न सक्नुहुन्छ। हेर्नुहोस् यो भिडिओ।
अमेरिकी अन्तरिक्ष निकाय नासाले एउटा ब्ल्याक होलनजिकै रहेको क्षेत्रबाट उत्पन्न ध्वनि सार्वजनिक गरेको छ। वैज्ञानिकहरूका अनुसार यो आवाज पर्सिअस तारापुञ्जको केन्द्रमा रहेको तातो ग्यासयुक्त स्थानका कारण उत्पन्न भएको हो।
"""वर्तमान राजनीतिक प्रणाली नटिक्ने अवस्था सृजना भइरहेको छ""

पछिल्लो दशक दक्षिणी छिमेकी भारतबाट नेपालमा भएका राजनीतिक परिवर्तनमा भारतको मुख्य भूमिका रहेको देखाइएका लेख र पुस्तकहरू लगातार प्रकाशित भइरहेका छन्।

ती लेख र पुस्तकमा नेपाली नेता र पार्टीको भूमिका किन कमजोर देखाइन्छ? यसका अर्थ र सङ्केत के हुनसक्छन्?

त्यसबारे बीबीसी न्यूज नेपालीले सशस्त्र विद्रोहमा तत्कालीन माओवादीका विदेश विभाग प्रमुख नेकपा (क्रान्तिकारी माओवादी) का नेता सीपी गजुरेल र लामो समयदेखि अन्तर्राष्ट्रिय मामिलामा कलम चलाइरहेका पत्रकार पी खरेलसँग कुराकानी गरेको छ।

नेता गजुरेलले सशस्त्र द्वन्द्वकालमा भारतीय गुप्तचर निकायले भूमिका निर्वाह गरेको स्वीकार गरेका छन्।

तर उनले त्यसबेला आफूहरूलाई त्यसबारे थाहा नभएको बताए। उनी र अर्का नेता मोहन वैद्य भारतमा गिरफ्तार गरिएका थिए।

हक

उनीहरू भारतीय जेलमा रहेकै बेला माओवादीले 'लोकतान्त्रिक गणतन्त्रको निम्ति तत्कालीन सात दलसँग सहकार्य गर्ने' ढोका खोलेको भनिएको निर्णय गरेको थियो।

नेता गजुरेलले आफूहरूलाई थाहा नै नदिइ प्रचण्ड र बाबुराम भट्टराईहरूले भारतीय सरकारसँग 'सम्झौता' गरेको कुरा पछिल्ला पुस्तक र लेखहरूले पुष्टि गरेको बताए।

पत्रकार एवम् प्राध्यापक पी खरेल पनि तत्कालीन राजाहरूले 'पटक पटक भारतीय पक्षबाट आएका राष्ट्रहित विपरीतका प्रस्ताव अस्वीकार गरेको' र फलस्वरूप भारतीय सत्तापक्षले दलहरूलाई साथ दिने गरेको सुनाउँछन्।

उनका भनाइमा त्यसपछि नै नेपालमा राजनीतिक परिवर्तनहरू भए जसले गर्दा नै भारतीयहरूले आफ्नो भूमिका देखाउने हक पाएका हुन्।

परिवर्तनको मनस्थितिमा

पत्रकार खरेल भन्छन्, ""भारत नेपालको संविधानप्रति असन्तुष्ट छ। उ नेपाललाई हिन्दु राष्ट्र बनाउन चाहन्छ।""

'हिन्दुराष्ट्र माग्नु अपराध होइन'
प्रधानमन्त्रीका सल्लाहकारले देखे गणतन्त्र उल्टाउने प्रयास

चिनियाँ विज्ञहरूलाई उद्धृत गर्दै उनले नेपालको संघीयता आफूहरूको हितमा नरहेको कुरामा चीनका राष्ट्रपतिले भारतीय प्रधानमन्त्रीलाई मनाइसकेको सुनाउँछन्।

त्यसले गर्दा संघीयतालगायत जारी राजनीतिक प्रक्रियामा आधारभूत कुरामा परिवर्तन सन्निकट रहेको उनको आकलन छ।

नेता सीपी गजुरेल पनि वर्तमान राजनीतिक प्रणाली नटिक्ने अवस्था सृजना भइरहेको देखेको बताउँछन्।

प्रधानमन्त्री स्वयम्‍ले सर्वदलीय बैठकमा त्यो कुरा भनेको प्रसङ्ग उल्लेख गर्दै उनी भन्छन्, ""हामीले यो व्यवस्थालाई प्रतिक्रियावादी नै मानेका छौँ।""

""हामीले चाहेको प्रणाली नै नभएकाले यो सङ्कटमा पर्दा हामी दुखी पनि छैनौँ।""

विकल्पमा मतभेद

जारी राजनीतिक प्रक्रिया धेरै नटिक्नेमा नेता गजुरेल र प्राध्यापक खरेल सहमत देखिन्छन्। तर त्यसपछिको विकल्पबारे उनीहरूबीच फरक मत छ।

चिनियाँ सूत्रहरूले नेपालमा राजसंस्था नै एकमात्र विश्वसनीय रहेको ठम्याइमा चीन पुगेको कुरा आफूलाई बताएको जनाउँदै खरेलले कुनै न कुनै रूपमा राजसंस्था फर्किने अन्तर्राष्ट्रिय परिस्थिति बनेको सुनाए।

तर नेता गजुरेल 'इतिहास पछि हैन, अघि बढ्ने' बताउँछन्।

पूर्वराजाको व्यवहार सभ्य र सुसंस्कृत: नारायणकाजी श्रेष्ठ

उनले भने, ""कहिलेकाहीँ ठूलो शक्तिले पछाडि धकेल्न पनि सक्छ। त्यो अपवादमा हुन्छ।""

""अन्यथा इतिहास पनि विज्ञानको नियमअनुसार अघि नै बढ्छ। त्यसैले यो प्रतिक्रियावादी व्यवस्था अन्त्य भएर जनगणतन्त्र आउँछ।""

पत्रकार खरेल र नेता गजुरेलका अभिव्यक्ति र आकलनप्रति असहमति राख्ने मत भने ठूलो छ।

प्रधानमन्त्रीको चेतावनी

संघीय लोकतान्त्रिक गणतन्त्र र संविधान कार्यान्वयन गर्ने जिम्मेवारीमा रहेको सरकारलाई दुई तिहाइ बहुमतको सरकार छ।

हालसालै प्रधानमन्त्री केपी शर्मा ओलीले संसद्‌मा बोल्दै 'व्यवस्था उल्टाउने सपना नदेख्न' चेतावनी दिएका थिए।

प्रमुख प्रतिपक्षी नेपाली काङ्ग्रेस पनि वर्तमान संविधानले अङ्गालेको धर्मनिरपेक्षता, संघीयता र गणतन्त्रको पक्षमै छ।"
"चिकित्सकले मस्तिष्कको शल्यक्रिया गर्दा बिरामी आफैँले बजाए मादल

तीन दशकदेखि व्यावसायिक रूपमा मादल बजाउँदै आएका सल्यानका खड्गबहादुर बुढाले केही महिना अगाडि मादल बजाउँदा गाह्रो अनुभव गरे।

छपन्न वर्षीय बुढालाई 'डिस्टोनिया' नामको स्नायुप्रणालीसम्बन्धी रोग लागेको थियो।

हालै काठमाण्डूको एक अस्पतालमा मस्तिष्कको शल्यक्रिया गरेपछि उनी रोगमुक्त भएका छन्।

शल्यक्रियाको क्रममा बुढाले आफैँले मादल बजाउँदै चिकित्सकलाई आफ्नो उपचारमा सघाएका थिए।

यस्तो उपचार नेपालमा दुर्लभ भएको न्यूरोसर्जन डा. वसन्त पन्तले बताएका छन्। हेर्नुहोस् कमल परियार ले बनाएको एउटा भिडिओ।"
"गृहमन्त्रालयका अनुसार विगत एक वर्षयता चट्याङका कारण देशभर १०० जनाभन्दा बढीले ज्यान गुमाएका छन्।

मूलत: नेपालमा चैतदेखि जेठसम्मको समय अर्थात् वर्षायामपूर्वको याम 'प्रि-मनसुन'मा चट्याङ धेरै पर्ने गरेको बताइन्छ।

चट्याङका कारण ठूलो जनधनको क्षति हुने गरेपनि सम्बद्ध निकायको बेवास्ता र जनचेतनाको अभावका कारण जोखिम कम गर्न नसकिएको विज्ञहरुले बताएका छन्।

विज्ञहरुसँग कुराकानी गरेर बीबीसी नेपालीले चट्याङबाट हुने जोखिम कम गर्ने तीन उपायहरु तल प्रस्तुत गरेको छ।

१.' चट्याङप्रतिरोधी घर'

घरको माथि तामाको त्रिशुल वा रड राखेर त्यसलाई जीआइ पाताले जोडेर घर मुनि माटोमा लगेर गाड्ने र त्यहाँ त्यसलाई तामाको पाताले जोड्दा चट्याङबाट जोगिन सक्ने विज्ञ श्रीराम शर्मा बताउँछन्।

२. सावधानी

बिहानको समयमा खेतबारीमा जान तथा घाँसदाउरा बटुल्ने काम गर्न र दिउसो ३ देखि ४ बजेपछिको समय बढी चट्याङ पर्ने भएकाले त्यतिबेला सकेसम्म घरमै रहन विज्ञहरु सुझाव दिन्छन्।"
"नेपालमा चट्याङका कारण हरेक वर्ष १०० जनाभन्दा बढीको ज्यान जाने गरेको सरकारी तथ्याङ्क छ।

राष्ट्रिय आपत्‌कालीन कार्य सञ्चालन केन्द्रको विवरण अनुसार विगत नौ वर्षमा चट्याङ‌कै कारण ९५९ जनाले ज्यान गुमाएका छन्।

त्यस्तै चट्याङ लागेर हरेक वर्ष ३०० जना घाइते र कैयौँ परिवारहरू प्रभावित हुने गरेको केन्द्रको विवरणमा उल्लेख छ।

केन्द्रमा अनुसार गत वैशाख महिनामा चट्याङ लागेर १६ जनाको ज्यान गएको छ भने ९४ जना घाइते भएका छन्।

प्रभावित परिवार

विगत नौ वर्षमा कुल १.९११ घरपरिवार चट्याङबाट प्रभावित भएका छन्।

नेपाल प्रहरीले सङ्कलन गरेको तथ्याङ्कमा त्यस अवधिमा २८६ घरमा आंशिक र १३१ घरमा पूर्ण क्षति पुगेको छ।

त्यस्तै ८५ वटा गोठमा क्षति पुगेको छ भने चट्याङ्‌का कारण १,२९८ पशु तथा चौपाय प्रभावित भएका छन्।

देशभर विगत नौ वर्षमा २,०८८ वटा चट्याङ‌का घटना भएका छन्।

बाढी पहिरोभन्दा ठूलो विपद्

विशेषगरी वर्षाका बेला चट्याङ धेरै पर्ने गरेकाले सतर्क रहन केन्द्रले आह्वान गर्दै आएको छ।

केन्द्रका अनुसार चट्याङ वर्षाका बेला हुने अन्य विपद्‍भन्दा ठूलो हो।

केही दिनअघि केन्द्रले चट्याङबाट बच्ने उपायसहित विभिन्न भाषामा सचेतनामूलक सामग्रीहरू प्रचारमा ल्याएको थियो।

केन्द्रको एउटा ट्वीटमा भनिएको छ, ""मानवीय क्षतिका हिसाबले चट्याङ बाढी, पहिरोभन्दा पनि ठूलो विपद् हो। सावधानी अपनायो भने यसबाट हुने क्षति कम गर्न सकिन्छ।""

कहाँ धेरै पर्छ चट्याङ?

चट्याङविज्ञ श्रीराम शर्माका अनुसार बङ्गालको खाडी नजिक रहेका नेपालका भू-भागहरूमा बढी चट्याङ पर्छ।

उनी भन्छन्, ""त्यो क्षेत्र भनेको झापा-मोरङ तिरको क्षेत्र हो। जुन संसारकै मानचित्रमा हेर्दा पनि तेस्रो बढी प्रभावित क्षेत्रमा लिन सकिन्छ। त्यसपछि चुरे क्षेत्र बढी प्रभावित देखिन्छ।""

तर मृत्यु हुनेको सङ्ख्याका हिसाबले चुरे क्षेत्र नै देखिएको छ।

उनका अनुसार नेपालमा चट्याङको सबैभन्दा बढी प्रभाव मकवानपुर जिल्लामा देखिएको छ।

तर बारम्बार चट्याङ परिरहने क्षेत्रमा झापा र मोरङ पर्छन्।

मान्छेमाथि सोझै चट्याङ पर्दा शरीरमा त्यसको विद्युत् प्रवाह भएर ज्यान जाने उनी बताउँछन्।

त्यस्तै चट्याङको आवाजले कानको जाली फुट्ने र घाइते हुने पनि गर्छ।

सुरक्षित कसरी बन्ने?

शर्माका अनुसार चट्याङ पर्दा जहाज वा गाडीभित्र रहेका मानिसहरू बच्ने सम्भावना धेरै रहन्छ।

त्यस्तै पक्की घरमा बसेका मानिसलाई पनि सुरक्षित नै मानिन्छ।

उच्च गतिको विद्युत प्रवाह हुने हाइटेन्सन लाइन तल दुवै गोडा जोडेर बस्दा पनि बच्न सक्ने उनी बताउँछन्।

उनी घरलाई चट्याङ प्रतिरोधी बनाउनुपर्ने सुझाव दिन्छन्।

त्यसका लागि घरको माथि तामाको त्रिशुल वा रड राखेर त्यसलाई जीआइ पाताले जोडेर घर मुनि माटोमा लगेर गाड्ने र त्यहाँ त्यसलाई तामाको पाताले जोड्नुपर्ने उनले बताए।

नेपालमा विशेषगरी दिउँसोको समयमा चट्याङ परेको पाइएकाले दिउँसो ३ बजेपछि खेतबारीमा नजान उनी सुझाव दिन्छन्।"
"न्यूजील्यान्डको क्राइस्टचर्च विमानस्थलको धावनमार्गमा रोकेर राखिएको एउटा विमाननजिकै चट्याङ परेको दृश्य एक प्रत्यक्षदर्शीले खिचेका छन्।

एमिरेट्स विमानसेवाको एअरबस ए ३८० अगाडि र चट्याङ पछाडि देखिने उक्त तस्बिर विमानस्थलमै रहेको एउटा हेलिकप्टरका चालकले स्थानीय समयानुसार अपराह्ण ३:३० बजे खिचेका थिए।

उक्त कम्पनीले आफ्नो फेसबुक पेजमा आफ्नो झ्यालबाहिर त्यस्तो दृश्य देखिएको उल्लेख गर्दै तस्बिर प्रेषित गरेको छ।

न्यूजील्यान्डको मौसम हेर्ने निकायले उक्त क्षेत्रमा चट्याङसहित हावाहुरी आउन सक्ने चेतावनी दिएको थियो।

क्यान्टबरीका कतिपय क्षेत्रमा ठूलो हवाहुरी र अण्डाजत्रा असिना परेको स्थानीय सञ्चारमाध्यमहरूले जनाएका छन्।

स्थानीय सांसद एन्ड्र्यू फ्यालूनले आफ्नो कार्यलयबाहिर परेको असिनाको भिडिओ खिचेका ट्विटरमा प्रेषित गरेका छन्।"
"शुक्रवार नेपालका विभिन्न स्थानमा चट्याङ पर्दा कम्तीमा दुई जनाको मृत्यु भयो भने केही व्यक्तिहरू घाइते भएका छन्।

केही दिनअघि सुदूरपश्चिम नेपालको डडेलधुरामा पनि चट्याङ लागेर एक जनाको मृत्यु भएको थियो।

विज्ञहरूले हिउँदमा चट्याङ पर्नुलाई असामान्य घटना मानेका छन्।

गृह मन्त्रालयको राष्ट्रिय आपत्कालीन कार्य सञ्चालन केन्द्रका अनुसार चट्याङका कारण तनहुँमा एक र बाँकेमा एक जनाको मृत्यु भएको छ भने मकवानपुरमा ११ जना घाइते भएका छन्।

तनहुँमा मोबाइल चार्ज गर्न लाग्दा चट्याङ परेकाले करेन्ट लागेर एक व्यक्ति घाइते भएका र उनको उपचारको क्रममा मृत्यु भएको बताइएको छ।

प्रभावित स्थानहरूमा शुक्रवार अपराह्ण चट्याङ परेको थियो।

असामान्य

तस्बिर स्रोत, SPL

नेपालमा चैतदेखि जेठसम्मको समय अर्थात् वर्षा सुरु हुनुभन्दा अघिको 'प्रि-मनसुन'मा धेरै चट्याङ पर्ने गरेको छ।

तर हिउँदमा चट्याङ पर्नु असामान्य भएको चट्याङविज्ञ डा. श्रीराम शर्मा बताउँछन्।

बादलमा विद्युतीय गतिविधि कम हुँदा हिउँदमा प्रायः चट्याङ पर्दैन।

पश्चिमी वायुको प्रभावका कारण केही दिनदेखि नेपालभरि बादल लागेको छ। बादल सक्रिय भएकाले विद्युतीय गतिविधि बढेको र त्यसकै कारणले चट्याङ परेको हुन सक्छ।

घातक

नेपालमा हुने प्राकृतिक विपद्‌मध्ये चट्याङका कारण भूकम्पपछि सबैभन्दा बढी मानिसको मृत्यु हुने गरेको छ।

यो वर्ष वैशाखदेखि अहिलेसम्म चट्याङका कारण कम्तीमा ४८ जनाको मृत्यु भएको सरकारी तथ्याङ्कले देखाउँछ।

राष्ट्रिय आपत्कालीन कार्य सञ्चालन केन्द्रद्वारा सङ्कलित विवरणका अनुसार २०६८ देखि अहिलेसम्म चट्याङका कारण ८२१ जनाले ज्यान गुमाएका छन्।

चट्याङका कारण २०६९ सालमा सबैभन्दा बढी १३१ जनाको ज्यान गएको थियो।

मान्छेमाथि सोझै चट्याङ पर्दा शरीरमा त्यसको विद्युत् प्रवाह भएर ज्यान जाने गर्छ।

जोगिने उपाय

चट्याङका कारण ठूलो जनधनको क्षति हुने गरेपनि सम्बद्ध निकायको बेवास्ता र जनचेतनाको अभावका कारण जोखिम कम गर्न नसकिएको विज्ञहरूको मान्यता छ।

तर यस्ता केही सावधानी र उपाय अवलम्बन गरे चट्याङबाट हुने क्षतिबाट जोगिन सकिन्छ।

चट्याङप्रतिरोधी घर निर्माणः घरमाथि तामाको त्रिशूल वा रड राखेर त्यसलाई जीआई पाताले जोडेर घरमुनि माटोमा लगेर गाड्ने र त्यहाँ त्यसलाई तामाको पाताले जोड्ने
चट्याङ परेको समयमा अग्लो ठाउँ वा अग्ला टावरनजिक नबस्ने र अग्ला रूखमुनि ओत नलाग्ने
धातुको तारबारनजिक नबस्ने
समथर र खुला ठाउँमा नबस्ने
भूमि र बादलको दूरी कम भइरहने पहाडी भूभागमा सतर्क रहने
चट्याङ परेको बेला विद्युतीय सामग्री र तारजडित टेलिफोन प्रयोग नगर्ने"
"राष्ट्रिय आपत्कालीन कार्य सञ्चालन केन्द्रद्वारा सङ्कलित विवरणका अनुसार २०६८ देखि २०७४ सालको अवधिमा चट्याङका कारण सात सय ७३ जनाले ज्यान गुमाएका छन्।

त्यसबाट झन्डै १७ सय घाइते भएका छन्। सबैभन्दा बढी भूकम्पका कारण करिब नौ हजार मानिसको ज्यान गएको सरकारी तथ्याङ्कमा उल्लेख छ।

गृह मन्त्रालय अन्तर्गतको राष्ट्रिय आपत्कालीन कार्य सञ्चालन केन्द्रद्वारा सङ्कलित विवरण अनुसार चट्याङका कारण २०६९ सालमा सबैभन्दा बढी १ सय ३१ जनाको ज्यान गएको थियो।

कारण

त्यसपछि दोस्रो बढी २०७१ सालमा १२८ जनाको चट्याङ्गका कारण ज्यान गएको सो केन्द्रले जनाएको छ।

विसं २०७३ मा ११५ जना, २०७० मा १११ जना, २०७४ मा १०५, २०६८ मा १०३ जना र २०७२ मा ८० जनाको ज्यान गएको राष्ट्रिय आपत्कालीन कार्य सञ्चालन केन्द्रद्वारा सङ्कलित विवरणमा उल्लेख छ।

चट्याङविज्ञ श्रीराम शर्माका अनुसार मान्छेमाथि सोझै चट्याङ पर्दा शरीरमा त्यसको विद्युत् प्रवाह भएर ज्यान जाने गर्छ।

कारणबारे उनी भन्छन्, ""चट्याङको आवाजबाट मान्छेका कानका जालीसम्म फुट्नसक्छ र ज्यान जानसक्छ। अर्को सूर्यको सतहमा हुने जति तापक्रम चट्याङमा हुन्छ। त्यसले गर्दा मान्छेको ज्यान जान्छ।""

विज्ञहरूका अनुसार नेपालमा मध्यचैतदेखि मध्यअसारसम्म बेलुकातिर बढी चट्याङ पर्ने गर्छ।

गृह मन्त्रालय अन्तर्गतको विपद् व्यवस्थापन महाशाखाका सहसचिव केदार न्यौपानेका अनुसार झापा, इलाम, सङ्खुवासभा, भोजपुर, काभ्रेपलान्चोक र मकवानपुर जिल्लामा चट्याङसँग सम्बन्धित बढी घटना हुने गरेको छ।

त्यसको कारणबारे भने नेपालमा कुनै वैज्ञानिक अध्ययन भइसकेको छैन।

चट्याङ पर्नेबेला मान्छेले सावधानी अपनाउन सकेको खण्डमा त्यसबाट हुने क्षति कम गर्न सकिने विज्ञहरू बताउँछन्।

विज्ञ शर्माका अनुसार चट्याङ पर्ने समयमा किसानहरूले दिउँसो र साँझ गर्ने काम बिहान सार्दा मृत्युदर घटाउन सकिन्छ।

त्यस्तै गड्याङगुडुङको आवाज सुनेपछि घरभित्र वा गाडीभित्र बस्दा बच्न सकिन्छ।

थप उपायबारे उनी भन्छन्, ""यदि खेत वा मैदानको छेउबाट हाइटेन्शन लाइन गएको छ भने दुईवटा खम्बाको बीचमा समदूरी पारेर बस्दा सुरक्षित हुनसक्छ।""

सचेतना

यसबारे सर्वसाधारणमा सचेतना फैलाउन आवश्यक भएको विज्ञहरूको जोड छ।

त्यसमा स्थानीय रेडियो, पत्रपत्रिका लगायतका सञ्चारमाध्यमको भूमिका महत्त्वपूर्ण हुनसक्छ।

यो कुरालाई राज्यले पनि आत्मसात् गरेको बताउँदै विपद् व्यवस्थापन महाशाखाका सहसचिव न्यौपाने भन्छन्, ""जनचेतना जगाउनुका साथ साथै बढी जोखिम रहेका ठाउँमा अर्थिङ गर्ने उपकरण जडान गर्ने दिशामा हामी अगाडि बढिरहेका छौँ।""

विज्ञहरूका अनुसार प्राकृतिक विपद्लाई टार्न नसकिने भए पनि त्यसबाट हुने क्षति न्यूनीकरण गर्न सकिन्छ।"
"चट्याङका कारण नेपालमा प्रत्येक वर्ष सरदर १०० जनाभन्दा बढी मानिसको मृत्यु हुन्छ भने ३०० जनाजति घाइते हुन्छन्।

चट्याङ लागेर सयौँ बस्तुभाउको पनि ज्यान जान्छ तथा अरू किसिमको क्षति पनि पुग्छ। गृह मन्त्रालयको विपद् जोखिम न्यूनीकरण महाशाखाले चट्याङबाट नेपालमा पुग्ने क्षतिको तथ्याङ्क प्रकाशित गर्ने गरेको छ।

हालै गरिएको एउटा अध्ययनले चट्याङका दृष्टिकोणबाट नेपाल संसारको चौथो उच्च जोखिमयुक्त मुलुक भएको देखाएको छ।

नेपालमा प्रति १० लाख मानिसमध्ये चार जनाको चट्याङका कारण मृत्यु हुने गरेको तथ्याङ्क छ। त्यसैगरी चट्याङका कारणले विद्युतीय सामग्रीको अतिरिक्त घरमा आगलागी भई हुने भौतिक क्षतिले ठूलो धनराशि नोक्सान हुन्छ।

चट्याङबाट हुने जनधनको क्षति न्यूनीकरणका लागि नेपालमा खासै उल्लेख्य काम भएको पाइँदैन। तर विकसित मुलुकहरूमा भने यसका लागि राष्ट्रिय मापदण्ड बनाइएको हुन्छ।

अन्तराष्ट्रिय मापदण्ड के छ

चट्याङबाट हुने क्षति न्यूनीकरणका लागि वैज्ञानिक मापदण्ड तयार गर्ने उद्देश्यले सन् १९०६ मा एउटा अन्तर्राष्ट्रिय आयोग स्थापना भएको थियो।

त्यसलाई विद्युतीय सामग्रीहरूको नामकरण तथा स्तरीयताको मापदण्ड निर्धारण गर्ने जिम्मा दिइएको थियो।

उक्त आयोगअन्तर्गत रहेका विभिन्न प्राविधिक समिति र उपसमितिसँग अहिले विश्वभरिका ११,००० स्वयंसेवी विज्ञ आबद्ध छन्।

ती समितिमध्ये टीसी-८१ ले चट्याङबाट हुने क्षति न्यूनीकरणका लागि आवश्यक मापदण्ड निर्धारण गर्छ।

नेपाल सन् २००१ देखि इन्टरन्याश्नल इलेक्ट्रोटेक्निकल कमिशन (आईईसी) मा सदस्य छ।

यद्यपि नेपालले अहिलेसम्म पनि आईईसीका कुनै पनि मापदण्डलाई अवलम्बन गरेको देखिँदैन।

'चट्याङ प्रतिरक्षी' बनाउने मापदण्ड कस्तो हुन्छ

नेपालका लागि नापतौल तथा गुणस्तर विभाग आईईसीसँग सम्बन्धित निकाय हो।

आईईसी टीसी-८१ समितिले चट्याङबाट हुने क्षति न्यूनीकरणका लागि भवन संरचना, विद्युत् तथा दूरसञ्चारजस्ता सेवा, व्यक्तिगत सुरक्षा आदिका लागि मापदण्ड निर्धारण गर्छ।

चट्याङबाट सुरक्षाका लागि टीसी-८१ ले निर्माण गरेको मापदण्डलाई ""आईईसी ६२३०५"" मा राखिएको छ र यसलाई चार भागमा विभाजित गरिएको छ।

ती मापदण्डको तेस्रो भागमा भवन वा संरचनालाई ""चट्याङ प्रतिरक्षी"" बनाउने विधि र आवश्यक सामग्रीको बारेमा विस्तृत जानकारी दिइएको छ।

यसअन्तर्गत चट्याङबाट भवन वा संरचनालाई सुरक्षित तुल्याउनका लागि प्रतिरक्षी सामग्री जडान गर्ने विधि, आकार, गुणस्तर, सुरक्षाको स्तर, आदिको सविस्तार वर्णन गरिएको छ।

भवन वा संरचनाको सुरक्षाका लागि प्रयोग गर्ने सामग्रीलाई तीन भागमा बाँडिएको छ जसअनुसार प्रथम भाग संरचनाको सबैभन्दा अग्लो हिस्सामा जडान गर्नुपर्ने हुन्छ र त्यसलाई एअर टर्मिनेशन सिस्टम भनिन्छ। कसैकसैले त्यसलाई 'अरेस्टर' पनि भन्छन्।

उक्त सामग्री त्रिशूलजस्तै हुन्छ र यसले बादलबाट जमिनतर्फ बग्ने चट्याङको विद्युतीय प्रवाहलाई समात्ने काम गर्छ अर्थात् 'अरेस्ट' गर्छ।

चट्याङमा बग्ने ठूलो मात्राको विद्युतीय प्रवाहलाई समातेर भौतिक संरचनालाई सुरक्षित तुल्याउँदै धातुकै रड अथवा पाता प्रयोग गरी जमिनसम्म पुर्‍याउनुपर्छ।

सो कार्यका लागि तामा, एल्युमिनिअम वा जीआईका सामग्री प्रयोग गर्नुपर्छ।

यस्ता सामग्री (रड वा पाता) को मोटाइको सतही (क्रससेक्शनल) क्षेत्रफल ५० वर्ग मिलिमिटरभन्दा बढी अथवा रडको मोटाइ (व्यास) आठ मिलिमिटरभन्दा बढी हुनुपर्छ।

उपकरणबारे भ्रम र व्यापार

आईईसी टीसी-८१ ले सम्पूर्ण प्राविधिक विवरण उल्लेख गरे तापनि कतिपय निर्माताहरूले विभिन्न आकार र प्रकारका अरेस्टरहरू उत्पादन गरी तिनको फरक विशेषता भएको भन्दै प्रचारप्रसार र विक्रीवितरण गरेको पाइन्छ।

बजारमा उपलव्ध त्यस्ता सामग्रीले सामान्य जनमानसमा मात्र नभएर दक्ष प्राविधिकमा समेत भ्रम सिर्जना भएको पाइन्छ।

झट्ट हेर्दा आकर्षक देखिने र सुन्दा अतिप्रभावकारी लाग्ने ती सामग्रीले जोकोहीलाई पनि भ्रममा पार्न सक्छन्।

तर वास्तविकता भने फरक छ।

बेन्जामिन फ्र्याङ्क्लिनले सन् १७५३ मा सुझाएका उच्च विद्युतीय सुचालकता भएका धातु विशेषतः तामाका छडको प्रयोग करिब २०० वर्षसम्म विभिन्न संरचनामा हुँदै आएको र उक्त प्रविधि प्रभावकारी रहँदै आएको छ।

तर सन् १९६० को दशकमा तामाको मूल्य अकासिएसँगै वैकल्पिक छड तथा प्रविधिको खोजी हुन थाल्यो।

परिमाणस्वरूप विभिन्न आकारका तथा प्रविधिका सामग्रीहरू देखा पर्न थाले। तीमध्ये एउटा रेडिओधर्मी पदार्थ प्रयोग गरेर बनाइएका छडहरू थिए।

त्यस्ता अरेस्टर निर्माताहरूले सामान्य तामाका छडको भन्दा ती छडको प्रभावकारिता कैयौँ गुना बढी हुने दाबी गरेका थिए। त्यस्ता छडको नामकरण 'ईएसई अरेस्टर' (अर्ली स्ट्रीमर इमिशन) भनेर गरियो।

तर रेडिओधर्मी पदार्थको प्रयोगका कारण त्यस्ता अरेस्टरहरू मानव स्वास्थ्यका दृष्टिकोणले विवादित बने र बजारमा अन्य वैकल्पिक उपकरण देखा परे। तीमध्ये डीएसए (डिसिपेशन अरे सिस्टम), सीएसई (कन्ट्रोल्ड अर्लीस्ट्रीमर इमिशन) अरेस्टर आदि छन्।

यस्ता वैकल्पिक उपकरणको लोकप्रियता सन् १९७० र १९८० को दशकमा निकै बढ्यो। विकसित मुलुकबाट ती सामग्रीका निर्माताले निकै राम्रो व्यापार पनि गरे।

तर वैज्ञानिक तथा इन्जिनीयरहरूलाई यस्ता सामग्रीको प्रभावकारितामा शङ्का थियो र ९० को दशकमा ती अरेस्टरका बारेमा निकै अनुसन्धान हुन थाल्यो ।

उच्च भोल्टेज प्रयोगशालादेखि प्राकृतिक परिवेशमा ती उपकरणको परीक्षण गरियो। वैज्ञानिक मोडेलिङबाट पनि तिनको तथाकथित प्रभावकारिता जाँचियो।

तर कुनै पनि विधिले तिनको प्रभावकारिता सामान्य तामा वा एल्युमिनिअमका छडको भन्दा बढी देखिएन।

मलेशिया र सिङ्गापुरमा गरिएका विभिन्न अध्ययनले त त्यस्ता अरेस्टरहरू प्रत्युत्पादक भएको सिद्ध गरेका छन्।

मलेशियामा त्यस्ता सामग्रीलाई प्रतिबन्ध मात्र गरिएको छैन, त्यस्ता सामग्री जडान गर्ने वा गराउनेलाई दुई लाख मलेशियन रिङ्गेट जरिवाना वा दुई वर्षको जेल सजाय या दुवै हुन सक्ने कानुन बनाइएको छ।

त्यहाँ आईईसीका मापदण्डलाई पूर्ण पालना गर्न अनिवार्य गरिएको छ। यस्तो कानुन मलेशियामा पहिलो पटक बनाइएको हो।

यसको मुख्य कारण पुत्रजया अस्पतालमा भएको दुर्घटना हो जसमा चट्याङका कारण बिरामीहरू घाइते हुनुका साथै भवनमा ठूलो क्षति भएको थियो। उक्त अस्पतालमा तथाकथित प्रभावकारी र आधुनिक भनिएका त्यस्ता अरेस्टर जडान गरिएको थियो।

चट्याङसम्बन्धी मापदण्ड लागु गरिएका विश्वका अन्य मुलुकमा पनि त्यस्ता अरेस्टरहरू प्रतिबन्धित छन्।

छिमेकी देश भारतमा पनि सन् २०१६ मा परिमार्जन गरिएको राष्ट्रिय भवन संहितामा त्यस्ता सामग्रीको प्रयोग निषेध गरिएको छ।

नेपालमा आईईसीका मापदण्डहरुको अवलम्बन अनिवार्य नगरिएको भएकाले विविध प्रकृतिका अरेस्टरहरू बजारमा उपस्थिति देखिन्छ।

त्यस्ता उपकरणको विज्ञापन तथा आकर्षक डिजाइनका कारण दक्ष प्राविधिकहरू पनि अलमलमा परेको पाइएको छ।

त्यस्ता सामग्री जडान गर्दा खासै इन्जिनीयरिङ डिजाइन पनि ""गर्नु नपर्ने"" निर्माताहरूको अनुत्तरदायी दाबीका कारण प्राविधिक व्यक्तिहरू पनि आकर्षित भएको पाइन्छ।

हालसालै नेपालको परिमार्जित राष्ट्रिय भवन संहिताअन्तर्गतको विद्युत् संहितामा आईईसी मापदण्डअनुरूपको चट्याङ प्रतिरक्षी सामग्री तथा विधिको वर्णन गरिएको छ।

यद्यपि परिमार्जित संहिता लागु भइसकेको त छैन, तर लागु हुने अवस्थामा छ।

उक्त मापदण्ड लागु भएसँगै नेपाल अन्तर्राष्ट्रिय मापदण्ड आईईसीको एक विधालाई अवलम्बन गर्दै यो मापदण्ड लागु गर्ने देशको सूचीमा प्रवेश गर्नेछ।

अहिले राष्ट्रिय गौरवको ऐतिहासिक संरचना मानिएको धरहराको पुनर्निर्माणमा संलग्न प्राविधिक र अधिकारीलाई भेटेर यस लेखका प्रथम लेखकले माथि उल्लिखित तथ्यहरू बुझाउनुका साथै डिजाइन गरी नक्सा समेत उपलब्ध गराएपछि धरहरामा आईईसी प्रमाणित सामग्री नै जडान हुने निश्चित भई त्यस दिशातर्फ कार्य अघि बढेको छ।

नेपालमा थुप्रै ऐतिहासिक धरोहरहरूको पुनर्निर्माण हुँदैछ। तिनलाई पनि यसरी नै सुरक्षित गर्नु आवश्यक छ ।

नेपालमा मापदण्ड अनिवार्य रूपमा लागु नगरेसम्म सबै जिम्मेवार प्राविधिक तथा निर्णायक भूमिकामा रहने व्यक्तिहरू स्वयं सचेत हुनु आवश्यक छ।

माथि उल्लिखित सामग्रीको कथित प्रभावकारिता वैज्ञानिक परीक्षण, अनुसन्धान वा अध्ययनबाट पुष्टि नभएको र विभिन्न राष्ट्रिय तथा अन्तर्राष्ट्रिय मापदण्डहरूमा वर्जित गरेको हुनाले प्राविधिकहरूले सामग्री छनोट र सिफारिस गर्दा र निर्णयकर्ताले स्वीकृत गर्दा विशेष विचार पुर्‍याउन अत्यन्त जरुरी छ।

त्यसैगरी सबै नागरिकले आफ्ना भवनमा कुनै उपकरण जडान गर्नुअघि त्यो आईईसी प्रमाणित सामग्री भएको सुनिश्चित गर्नुपर्छ।"
"सन् १६५६ को ज्यानुअरी ४ मा मध्यरात पर्न लाग्दा स्पेनी पानीजहाज 'नुएस्त्रा सेन्योरा दे लास माराभियास' (स्पेनी भाषामा हाम्री चमत्कारी महिला) को छतमा शान्ति थियो।

त्यतिबेला समुद्रको आवाज र जहाजका पालमा हावाले हानिरहेको आवाज मात्र सुन्न सकिन्थ्यो।

अहिलेको एक्वडोरनजिकै समुद्रमा चट्टान भएको क्षेत्रमा डुबेको अर्को विशालकाय जहाज 'जीजस मारिया दे ला लिम्पिया कोन्सेप्शन'को भग्नावशेषबाट सङ्कलित चाँदी लिएर माराभियास स्पेनितर जाँदै थियो।

तर केही क्षणमा अकस्मात् त्यहाँ ठूलो परिवर्तन आयो।

जहाजहरूको उही समूहमा यात्रा गरिरहेको 'नुएस्त्रा सेन्योरा दे ला कोन्सेप्शियोन' नामक अर्को पानीजहाज माराभियाससँग ठोकिन पुग्यो। त्यसो हुँदा माराभियास चट्टानतिर धकेलियो।

आधा घण्टाभित्र उक्त जहाज आन्ध्र महासागरको पीँधमै पुग्यो।

उक्त जहाजमा भएका ६५० जनामध्ये केवल ४५ जनाको ज्यान जोगियो।

नयाँ खोजी

उक्त स्थान बहामसको तटबाट ७० किलोमिटर पर छ। विगत चार शताब्दीमा अनेकौँ टोलीहरूले उक्त स्थानबाट खजाना निकालेर लगेका छन्।

यद्यपि विगत दुई वर्षदेखि संरक्षणविद् र अन्तर्जलीय पुरातत्त्वका विशेषज्ञहरूको एउटा अन्तर्राष्ट्रिय टोलीले उक्त स्थानमा अझै बाँकी रहेका सामग्री खोजेका छन्।

त्यहाँ फेला परेका सामान भर्खरै स्थापित बहामस सामुद्रिक सङ्ग्रहालयमा पहिलो पटक प्रदर्शनमा राखिएको छ।

""माराभियास बहामसको सामुद्रिक इतिहासको एउटा प्रतीक हो,"" कार्ल एलनले भने। उनी व्यवसायी र समाजसेवी हुन्। यो खोजीमा संलग्न कम्पनी एलन एक्स्प्लोरेशनका उनले नै स्थापना गरेका हुन्।

""उक्त जहाज दुर्घटनाको इतिहास अलि जटिल छ। सत्रौँ र अठारौँ शताब्दीमा स्पेनी, इङ्ग्लिश, फ्रान्सेली, डच, अमेरिकी र बहामसका अभियानअन्तर्गत उक्त जहाजका थुप्रै टुक्रा फेला परेका थिए,"" उनले भने।

एलन एक्स्प्लोरेशनले जारी गरेको एउटा विज्ञप्तिमा सामुद्रिक पुरातत्त्वविद् जेम्स सिन्क्लेअरले ""विगतमा भएका खोजी र समुद्री आँधीले जहाज नष्ट भएको हुनसक्छ"" तर आफ्नो समूह ""त्यहाँ थप कथा बाँकी रहेकोमा"" विश्वस्त रहेको बताएका छन्।

सङ्ग्रहालयका अनुसार हालैको अभियानले पत्ता लगाएको सबैभन्दा महत्त्वपूर्ण सामग्रीमध्ये हारमा जडिने सुनको एउटा लर्कन थियो।

त्यो वस्तुको बीच भागमा क्रस अफ सान्टिआगो (सेन्ट जेम्स) अङ्कित छ।

एउटा ठूलो अण्डाकार कोलिम्बियन पन्नाबाट निस्किएको त्यस्तै क्रस अर्को वस्तुमा पनि छ। वास्तविक स्वरूपमा उक्त वस्तुको बाह्य घेरामा १२ वटा पन्ना थिए। ती १२ देवदूतका प्रतीक थिए।

यी वस्तुलाई बाह्रौँ शताब्दीमा स्थापना भएको प्रतिष्ठित धार्मिक र सैन्य समाज 'अर्डर अफ सान्टिआगो' स्पेन र पोर्चुगलमा अस्तित्वमा रहेको प्रमाण मानिएको छ। यसमा संलग्न वरिष्ठ सैनिकहरू सामुद्रिक व्यापारमा सहभागी हुन्थे।

सन् १५०२ र १५०३ को बीचमा पोर्चुगलका अन्वेषक भास्को द गामाले २१ वटा जहाजको समूहको नेतृत्व गरेका थिए। उनको यात्रामा उक्त सैन्य समाजमा नौ वरिष्ठ सैनिक पनि थिए। भास्को भारत पुग्ने पहिलो युरोपेली समुद्रयात्री हुन्।

माराभियासको भग्नावशेषमा सुन र चाँदीका सिक्का, पन्ना, बैजनी रङ्गका एमथिस्ट नामक पत्थरहरू, १.८ मिटर लामो सुनको सिक्री र ३४ केजीको एउटा टुक्रा चाँदी भेटिएको थियो।

एलन र उनको समूहले खजानाबाहेक अन्य सामग्री पनि भेटेका थिए।

उक्त अभियानले फेला पारेका त्यस्ता वस्तुमा जहाज सन्तुलनमा राख्न प्रयोग हुने ठूलो आकारको ढुङ्गा, फलामका सिक्रीहरू र जहाज चलाउँदा प्रयोग गरिने एउटा उपकरणको ढलौटे पेच पनि छन्।

एलन एक्स्प्लोरेशनले ती वस्तुहरू बहामासमै रहून् भन्ने आफ्नो चाहना भएको बताएको छ। बहामस सामुद्रिक सङ्ग्रहालयले पनि त्यस्तै इच्छा व्यक्त गरेको छ।

""समुद्रमा निर्मित यो राष्ट्रका लागि समुद्रसँग बहामसको सम्बन्धबारे कम थाहा हुनु आश्चर्यको विषय हो,"" सङ्ग्रहालयका निर्देशक माइकल पेटम्यानले भने।

""केही मानिसहरूले अहिले बुझेका छन् कि यहाँ १,३०० वर्षअघि लुकायन आदिवासी समुदायका मानिसहरू बसोबास गर्थे। अथवा झन्डै ५०,००० मानिसको सम्पूर्ण जनसङ्ख्यालाई स्पेनीहरूले बलपूर्वक निष्कासन गरेर भेनेजुएलामा मोती खोज्न बाध्य पारेका थिए। उनीहरू तीन दशकभन्दा कम समयमा लोप भए,"" उनले भने।"
"पुरातत्त्वविदहरूले इजिप्टमा ४,३०० वर्षदेखि नखोलिएको एउटा शवबाकसभित्र सुनले मोडिएको एउटा 'ममी' अर्थात सुरक्षित राखिएको शव फेला परेको बताएका छन्।

हेकाशेप्स नामका एक व्यक्तिको उक्त शव अहिलेसम्मकै सबभन्दा पुरानोमध्ये एक भएको र गैरराजकीय परिवारको झन्डै जस्ताको तस्तै रहेको सग्लो शव भएको ठानिएको छ।

कायरोको दक्षिणमा रहेको सकारा समाधिस्थलमा उक्त शव जमिनभन्दा १५ मिटर तलबाट निकालिएको थियो। त्यहाँ थप तीनवटा अन्य चिहान पनि फेला परेका थिए। एउटा चिहान ""गोप्य सूचना रक्षक” भनिने व्यक्तिको छ।

प्राप्त ममीमध्ये सबभन्दा ठूलो चाहिँ खनम्डजेडेफ नामका व्यक्तिको छ जो पुजारी, निरीक्षक र भारदारहरूका सुपरिवेक्षक थिए।

अर्को शव मेरि नामका व्यक्तिको छ जो दरबारका एक वरिष्ठ अधिकारी थिए र उनलाई 'गोप्य सूचना रक्षक'को उपाधि दिइएको थियो।

त्यस्तो उपाधि पाएका कारण उनलाई विशेष धार्मिक अनुष्ठानहरू गर्न अनुमति प्राप्त थियो।

अर्को चिहानमा राखिएका व्यक्ति फेटेक थिए जो न्यायाधीश र लेखक थिए। र त्यहाँ त्यस क्षेत्रमा फेला पारिएकाहरू सबैभन्दा ठूला मूर्तिहरूको संग्रह भेटिएको छ।

चिहानहरूसँगै माटा भाँडाकुँडा र अन्य वस्तु पनि फेला परेका थिए।

पुरातत्वविद तथा इजिप्टका पूर्व पुरातत्त्वमामिला मन्त्री जाही हवासले प्राप्त भएका सबै ईशापूर्व २५ देखि २२ औँ शताब्दीका रहेको बताएका छन्।

उत्खननमा संलग्न अर्का पुरातत्वविद अलि अबु डेशिशले भने “यो खोज यस्तो महत्वपूर्ण छ कि यसले राजा र उनका वरिपरि रहने मानिसहरूको सम्बन्ध पनि झल्काएको छ।”

सकारा ३,००० वर्षभन्दा बढी समयसम्म एउटा सक्रिय समाधिस्थल रहेको थियो।

यो युनेस्कोको विश्व सम्पदा क्षेत्र पनि हो।

प्राचीन इजिप्टको राजधानी मेमफिस र एक दर्जनभन्दा बढी पिरामिड भएको स्थानमा यो अवस्थित छ।

बिहीवारको अन्वेषण दक्षिणी इजिप्टको शहर लक्सरमा विज्ञहरूले ईशाको दोस्रो र तेस्रो शताब्दीको रोमन युगको एउटा पूर्ण शहरको अवशेष फेला पारेको बताएको केही समयमै घोषणा गरिएको हो।

पुरातत्त्वविद्हरूले मानिसका घर, टावर र “धातुका वर्कशप” पनि फेला पारेका छन्। तिनमा भाँडाकुँडा उपकरण र रोमन सिक्का पनि छन्।"
"अनुसन्धानकर्ताहरूले भारतमा 'रहस्यमयी' विशाल घ्याम्पोहरू फेला पारेका छन् जुन प्राचीन समयमा अन्तिम संस्कार गतिविधिमा प्रयोग भएको हुनसक्ने ठानिएको छ।

ती ६५ वटा घ्याम्पोहरू उत्तर पूर्वी राज्य आसामका विभिन्न चार वटा स्थानमा छरिएर रहेको अवस्थामा पाइएका थिए।

तिनको आकार र स्वरूप फरकफरक छ। केही घ्याम्पो अग्ला र बेलनाकार छन् भने केही आंशिक वा पूर्ण रूपमा जमिनमुनि गाडिएका छन्।

यस्तै खालका ढुङ्गाका भाँडा विगतमा लाओस् र इन्डोनेशियामा फेला परेका थिए।

भारत र अस्ट्रेलियाका तीन वटा विश्वविद्यालयका अनुसन्धानकर्ताले मिलेर गरेको खोजको विस्तृत विवरण द जर्नल अफ एशियन आर्कियोलोजीमा प्रकाशित भएको छ।

नर्थ इस्टर्न हिल युनिभर्सिटीका तिलोक ठाकुरिया र गुहाटी विश्वविद्यालयका उत्तम बहारीको नेतृत्वमा यो अनुसन्धान सम्पन्न गरिएको थियो।

""हामीलाई यी विशाल घ्याम्पोहरू कसले बनाए वा कहाँ बस्थे अझै पनि थाहा भइसकेको छैन। यो अझै पनि रहस्यकै विषय हो,"" अस्ट्रेलियन न्याश्नल युनिभर्सिटीका अनुसन्धानकर्ता निकोलस स्कोपालले भने।

ती ठूला घ्याम्पोहरू केका लागि प्रयोग गरिन्थे त्यो प्रस्ट छैन तर अनुसन्धानकर्ताहरूले ""ती सम्भवतः मृत्यु संस्कारका गतिविधिसँग जोडिएको हुनसक्ने"" बताएका छन्।

""नागा मानिसहरूका किंवदन्तीमा असामका जारहरूमा अन्तिम संस्कारका अवशेषहरू र कतिपय अरू पुरातात्त्विक सामाग्रीहरूले भरिएको फेला परेको भनिएको छ,"" स्कोपालले भने।

डा. ठकुरियाले अहिले ""ती घ्याम्पोभित्र केही नरहेको र सम्भवतः कुनै समयमा तिनको मुख ढाकिएको"" बताए।

यो परियोजनाअन्तर्गत अब ती घ्याम्पोहरू उत्खनन गरिने र तिनका विशेषताबारे विस्तृत रूपमा विवरण राखिने उनले सुनाएका छन्।

विगतमा त्यस्तै खालका स्थानहरू आसाम र छिमेकी मेघालय राज्यहरूमा फेला परेका अनुसन्धानकर्ताहरूले जनाएका छन्।

ठाकुरियाका अनुसार ७०० भन्दा बढी घ्याम्पो रहेका करिब १० वटा स्थान आसाममा हालसम्म फेला परेका छन्।

अनुसन्धानकर्ताहरूले यी घ्याम्पोहरू ईसापूर्व ४०० अघिका रहेको जनाएका छन्।

स्कोपालले भने, ""हामीले फेला पार्न जति समय लगाउँछौँ त्यति नै ती नष्ट हुने सम्भावना रहन्छ किनभने त्यस क्षेत्रमा बाली लगाउने गरिन्छ र जङ्गलहरू फडानी गर्ने गरिएको छ।"""
"झन्डै ४५ सय वर्षअघि एक महिला र एक पुरुषलाई संसारकै एउटा पुरानो नगरीय सभ्यता भएको मानिने प्राचीन हडप्पाको एउटा बस्तीबाहिर रहेको समाधिस्थलमा गाडिएको थियो।

सन् २०१६ मा भारत र दक्षिण कोरियाका पुरातत्त्वविद् र वैज्ञानिकहरूले यी दुर्लभ अस्थिपञ्जर फेला पारेका थिए। अस्थिपञ्जर भेटिएको स्थान अहिले उत्तर भारतीय राज्य हरियाणाको राखीगढी गाउँमा पर्छ।

ती महिला र पुरुषको समयक्रम र मृत्युको सम्भावित कारणबारे दुई वर्षसम्म अध्ययन गरियो। वैज्ञानिकहरूले गरेको अनुसन्धान अहिले एउटा अन्तर्राष्ट्रिय जर्नलमा प्रकाशित भएको छ।

अनुसन्धान टोलीको नेतृत्व गरेका पुरातत्त्वविद् वसन्त शिन्देका अनुसार ती महिला र पुरुष निकै घनिष्ठ तरिकाले एकअर्कातिर फर्किएका थिए र उनीहरू दम्पती भएको अनुमान गरिएको छ।

उनी भन्छन्, ""उनीहरू एकै समयमा मरेको जस्तो देखिन्छ। तर उनीहरूको मृत्यु कसरी भयो भन्ने चाहिँ रहस्य नै छ।""

उनीहरूलाई आधा मिटर गहिरो बलौटे खाल्डोमा गाडिएको थियो।

मृत्यु हुँदा पुरुषको उमेर झन्डै ३८ वर्ष र महिलाको झन्डै ३५ वर्ष थियो। उनीहरू अग्लो कदकाँठीका थिए। पुरुषको उचाइ ५.८ फिट र महिलाको ५.६ फिट थियो।

हड्डी र खप्परको परीक्षण गर्दा चोटपटक र रोग नदेखिएकाले सम्भवत: उनीहरू मृत्युको समयमा स्वस्थ नै थिए।

यो फरक खालको 'संयुक्त चिहान' सो समयमा चलेको अन्तिम संस्कार गर्ने विशेष शैली अनुसारको भने नभएको पुरातत्त्वविद्हरूको भनाइ छ।

ती महिला र पुरुषको मृत्यु एकै समयमा भएकाले तिनलाई एउटै चिहानमा गाडिएको हुनसक्ने विश्वास उनीहरू गर्छन्।

प्राचीन संयुक्त चिहानहरूले सधैँ जिज्ञासा सिर्जना गर्छन्।

इटलीस्थित एउटा नियोलिथिक अर्थात् पछिल्लो ढुङ्गेयुगको चिहानमा पुरातत्त्वविद्हरूले अँगालो हालेको अवस्थामा महिला र पुरुषको अवशेष फेला पारे।

रुसमा भेटिएको अर्को संयुक्त चिहानमा हात समातेर एकअर्कातिर फर्किएको अवस्थामा महिला र पुरुष देखिन्छन्।

ग्रीसमा भेटिएको झन्डै छ हजार वर्ष पुरानो कङ्कालमा महिला र पुरुषका हात र खुटा बेरिएका छन्।

राखीगढी चिहानको विशेषता

पुरातत्त्वविद्हरूले राखीगढीको चिहानमा भेटेका केही माटोका भाँडा र पत्थरका गहनाबाहेक अरू वस्तुहरू तत्कालीन हडप्पाका अन्य समाधिस्थलमा जस्तै सामान्य मानिन्छन्।

'अर्ली इन्डिअन्स: द स्टोरी अफ आवर एन्सेस्टर्स एन्ड व्हेयर ह्वी केम फ्रम' नामक पुस्तकका लेखक टोनी जोसेफ भन्छन्, ""हडप्पाका चिहानहरूको विशेषता भनेको तिनको सरलता हो। पश्चिम एशियाका राजाको जस्ता उनीहरू भव्य चिहान बनाउँदैनथे।""

प्राचीन मेसोपोटेमियामा राजाहरूलाई चिहानमा बहुमूल्य गहना र अन्य सामग्रीसहित गाडिन्थ्यो। चाखलाग्दो कुरा के भने सम्भवत: हडप्पाबाट निर्यात गरिएका इन्द्रगोप (कार्लनिल्यन), राजावर्त (लापिस लाज्युलाई) र टर्कोइज जस्ता बहुमूल्य पत्थरबाट बनेका गहनाहरू मेसोपोटेमियाका चिहानमा भेटिएका छन्।

हडप्पाका नगरमा भेटिएका चिहानहरूमा भाँडाकुँडा, खाद्यपदार्थ र केही गहना हुन्थे। त्यहाँका मानिसहरू सम्भवत: मृत्युपछि पनि जीवन हुन्छ भनेर विश्वास गर्थे र ती सामग्रीहरू चिहानमा चढाइएका थिए।

जोसेफका अनुसार त्यसरी चढाइएका धेरै भाँडाकुडामा परिकारका चित्रहरू हुन्थे। ""तर त्यहाँ राजसी अन्तिम संस्कारको सङ्केत केही कुरा पनि हुँदैथ्यो।""

चिहानमा भेटिएको त्यो रहस्यमय जोडी दशौँ हजार मानिसहरू बस्ने गरेको र १२०० एकड अर्थात् झन्डै ९६०० रोपनी क्षेत्रमा फैलिएको एउटा बस्तीका बासिन्दा थिए।

अरू प्राचीन चिहान

भारत र पाकिस्तानमा गरेर प्राचीन हडप्पाका झन्डै दुई हजारवटा पुरातात्त्विक स्थान भेटिएका छन्।

तीमध्ये राखीगढी पाकिस्तानमा रहेको मोहन्जो दडोभन्दा पनि ठूलो छ।

हडप्पाको अवशेष सर्वप्रथम सन् १९२० को दशकमा भेटिएको थियो र सो नगरबारे धेरै अध्ययन भएको छ।

पुरातत्त्वविद्हरूले हडप्पामा महिला र पुरुषको जोडीको चिहान भेटेको यो पहिलो पटक हैन।

सन् १९५० को दशकमा गुजरातस्थित लोथलमा एउटा बलौटे खाल्डोमा महिला र पुरुषका अवशेष भेटिएको थियो। एउटा शरीर अर्को शरीरमाथि खप्टिएर उनीहरूलाई गाडिएको थियो।

केही उत्खननकर्ताहरूले पतिको मृत्युपछि शोकाकुल महिलाले आत्महत्या गरेको विवादास्पद दाबी गरेका थिए। तर त्यो दाबी प्रमाणित हुन सकेन।"
"एङ्ग्लो-स्याक्सन समयको स्वर्ण मुद्राको अहिलेसम्मकै एउटा ठूलो भण्डार इङ्गल्यान्डमा भेटिएपछि त्यसलाई राष्ट्रिय सम्पत्ति घोषणा गरिएको छ।

१३१ सिक्कासहित चार वटा सुनका वस्तुहरू पश्चिम नोर्फकको खेतमा फेला परिएका थिए।

जसमध्ये धेरैजसो वस्तुहरू धातुसम्बन्धी सोखिन व्यक्तिले फेला पारेका थिए।

परिचय खुलाउन नचाहेका उनले नै सुरुमा त्यसबारे सम्बन्धित अधिकारीहरूलाई जानकारी दिएका थिए।

तीमध्ये १० सिक्का भने एक जना प्रहरीले फेला पारेका थिए।

ती प्रहरीले त्यसलाई अधिकारीलाई थाहै नदिई बेचेको आरोपमा सन् २०१७ मा १६ महिनाको जेल सजाय तोकिएको थियो।

'मूल्यवान् खोज'

स्थानीय नर्विच कासल सङ्ग्रहालयले 'अन्तर्राष्ट्रिय रूपमै मूल्यवान्' सो भण्डार प्राप्त गर्ने अपेक्षा गरेको छ।

मध्यकालीन युगको सुरुतिरका सिक्काहरू सङ्कलन गरेका ब्रिटिश म्युजियमका गारेथ विलियम्सले सिक्काहरू फेला परिनुलाई 'निकै नै महत्त्वपूर्ण खोज' भएको बताए।

यो खोजको पहिलो सिक्का सन् १९९१ मा फेला परिएको थियो। तर सन् ६१० तिरका थप सिक्काहरू सन् २०१४ मा मात्रै भेटिएका थिए।

ती सिक्काको समयमा इङ्गल्यान्डमा सुनका सिक्काहरू नबनाइने हुँदा ती सिक्काहरू अन्तै युरोपको टक्सारले बनाएको मानिएको छ।

पाइएका सिक्काहरूमा यसअघि कहिल्यै नदेखिएका सिक्काका साथै सन् १६६६ को पुस्तकमा चित्र भएको तर त्यसपछि हराएका सिक्का पनि छन्।

ती सिक्काहरू एङ्ग्लो-स्याक्सन चिहान नजिकै फेला परेका कारण मृत व्यक्तिसँगै गाडिएका पनि हुनसक्ने बताइएको छ।

यसअघि पाइएको एङ्लो-स्याक्सन समयको सिक्काको भण्डार एउटा थैलीमा राखिएको १०१ वटा मुद्राको थियो जुन १८२८ मा फेला पारिएको थियो।

छैटौँ शताब्दीमा हाल नोर्फक रहेको स्थानमा इस्ट एन्जलिया राजतन्त्र जन्मिएको थियो।

सो राज्य सन् ८६९ मा राजा एडमण्डलाई मात्रै भाइकिङहरूले बिस्तारै आफ्नो नियन्त्रणमा लिएका थिए।"
"""चिहानमाथि बसेको देख्दा केही मानिसलाई अनौठो लाग्न सक्छ तर हामी यसमै अभ्यस्त भइसक्यौँ,"" चिलेको आरिका बन्दरगाहमा बस्दै आएकी एना मारिया निएटो भन्छिन्।

पेरुको सीमामा रहेको आरिका सहर आटाकामा मरुभूमिको बलौटे क्षेत्रमा छ। आटाकामा विश्वभरिको सबैभन्दा सुक्खा मरुभूमि हो।

सोह्रौँ शताब्दीमा यो तटीय सहर पत्ता लाग्नुअघि त्यहाँ चिन्चोर्रो समुदायको बसोबास थियो।

संस्कृति र सम्पदाको क्षेत्रमा काम गर्ने संयुक्त राष्ट्रसङ्घीय निकाय यूनेस्कोले उक्त समुदायका मानिसहरूले संरक्षण गरेका ममी अर्थात् मृतकका परिरक्षित शरीरहरू विश्व सम्पदा सूचीमा राखेपछि गत जुलाईमा यो संस्कृतिबारे पुनः चर्चा भयो।

जर्मन पुरातत्त्वविद् माक्स उलले सन् १९१७ मा समुद्री किनारमा केही शवहरू संरक्षण गरेर राखिएको फेला पारेका थिए। 'चिन्चोर्रो ममी'बारे उनैले पहिलो अभिलेख राखेका हुन्।

तर ती परिरक्षित शव कति पुराना थिए भन्ने अनुसन्धान गर्न दशकौँ लाग्यो।

रेडिओकार्बन डेटिङ प्रविधिले अन्तत: ती ममीहरू ७,००० वर्ष पुराना अर्थात् धेरैले थाहा पाएका इजिप्टका ममीभन्दा २,००० वर्ष पुराना भएको देखायो।

उलको अनुसन्धानले चिन्चोर्रो ममीहरू मानिसहरूले संरक्षण गरेर राखेका सबैभन्दा पुराना शव भएको प्रमाणित गर्‍यो।

चिन्चोर्रोविज्ञ समेत रहेका मानवशास्त्री बर्नार्डो एरियाजाका अनुसार चिन्चोर्रोहरूले सुक्खा मौसममा शवलाई प्राकृतिक रूपमा ममी बन्न छोड्नुको सट्टा शवगृह नै बनाएर परिरक्षण गर्ने गरेका थिए।

तर खोजको क्रममा कतिपय प्राकृतिक रूपमै ममी बनेका शवहरू पनि नभेटिएका चाहिँ होइनन्।

आरियाजाका अनुसार शरीरमा ससाना चिरा बनाएर अङ्गहरू झिकिसकेपछि खोक्रो शवको छाला काटेर सुकाउने चलन थियो। त्यसपछि उनीहरू प्राकृतिक छेस्का र रेसाहरू भरेर शरीर सीधा बनाउँथे र नरकटको प्रयोग गरेर छालालाई पनि सिलाउँथे।

त्यसपछि शवको टाउकोमा बाक्लो कालो कपाल टाँसिदिन्थे र अनुहारमा आँखा र मुख मात्रै देखिनेगरी मुखुन्डो लगाएर माटो दलिदिन्थे।

अन्त्यमा रातोमाटो, म्याङ्गनीस र आइरन अक्साइडयुक्त खनिज पदार्थ प्रयोग गरी शरीरमा कालो वा रातो रङ्ग पोतिदिन्थे।

इजिप्टमा भन्दा शरीर सजाउने चिन्चोर्रोहरूको शैली अलि भिन्न थियो।

इजिप्टमा शव संरक्षणका लागि तेल र पट्टी प्रयोग हुन्थ्यो। अनि सम्भ्रान्त तथा कुलीन मानिसको मात्रै ममी बनाइन्थ्यो।

यद्पि चिन्चोर्रोहरूले सबै वर्गका महिला, पुरुष, बच्चा र भ्रूणको पनि शव संरक्षण गर्ने गरेका थिए।

शवसँग बस्दा

गएको शताब्दीमा अफ्रिका र अन्य क्षेत्रमा सयौँ ममीहरू फेला पर्दा स्थानीय मानिसले ती शवसँगै वा धेरैजसो त्यसैमाथि बस्न सिकिसके।

भवन निर्माण गर्दा वा कुकुरलाई सुँघाएर ममी फेला पर्नु केही पुस्ताका सामान्यजस्तै भइसकेको छ। तर धेरै समयसम्म यी शवहरू कति महत्त्वपूर्ण हुन् भन्ने उनीहरूले चाल पाएनन्।

""केही बासिन्दाहरूले हामीलाई कसरी बालबालिका ममीको खप्परको भकुन्डो खेल्थे वा त्यसको लुगा खोजिदिन्थे भनेर सुनाए। तर अब भने उनीहरूलाई त्यस्तो केही फेला पर्दा हामीलाई खबर गर्नुपर्छ भन्ने थाहा छ,"" पुरातत्त्वविद् जनिना क्याम्पोस फ्युनटेसले भनिन्।

यूनेस्कोले चिन्चोर्रो संस्कृतिको महत्त्व बुझेको भन्दै स्थानीयवासी अना मारिया नियटो र पावलो पिमेन्टल उत्साहित भएका छन्।

चिन्चोर्रो संस्कृतिको महत्त्व समुदायहरूले थाहा पाऊन् भनेर स्थानीय टारापाका विश्वविद्यालयका वैज्ञानिकको समूहसँग महिलाहरूको नेतृत्व रहेको एउटा सङ्गठनले काम गरिरहेको छ।

उनीहरूले नजिकै एउटा सङ्ग्रहालय पनि बनाउने योजना बनाएका छन्।

उक्त योजनाअन्तर्गत स्थानीयवासीले पथप्रदर्शकका रूपमा आगन्तुकहरूलाई आफ्नो सम्पदा देखाउन सकून् भनेर उनीहरूलाई तालिम दिइनेछ।

अहिलेलाई जम्मा ३०० भन्दा बढी चिन्चोर्रो ममी मात्रै प्रदर्शनमा राखिएको छ। तीमध्ये धेरै ममी स्यान्मिगेल डि अजर्पा सङ्ग्रहालयमा राखिएको छ।

आरियाजा र पुरातत्त्वविद् जनिना क्यामपोस पनि अरिका र छिमेकी पहाडमा धेरै रहस्य भएको र त्यो पत्ता लाग्नै बाँकी रहेकोमा सहमत छन्। तर तिनीहरूलाई पत्ता लगाउन भने थुप्रै स्रोतहरू आवश्यक पर्छ।

त्यहाँका नगरप्रमुख खेरार्डो एस्पिन्डोला रोजास विश्व सम्पदा सूचीमा थपिने ममीले पर्यटन प्रवर्धन गर्ने र थप पैसा आउन मद्दत गर्ने आशा व्यक्त गर्छन्।

तर ती क्षेत्रमा सबै काम धेरै सावधान भएर र समुदायसँग मिलेर गर्नुपर्ने उनी बताउँछन्।

""रोमजस्तो स्मारकमाथि नभई आरिकाका मानिसहरू मानवका अवशेषमाथि बसिरहेका छन् र हामीले ममीहरूको संरक्षण गर्नुपर्छ।""

उनका अनुसार सहरी योजनाबारे कानुनहरू छन् र केही नयाँ संरचना बनाउँदा पुरातत्त्वविद्हरू उपस्थित हुन्छन्। त्यसले मुल्यवान् अवशेषहरूमा क्षति पुग्न दिँदैन।

एस्पिन्डोलाले चिलेको अन्य केही भागमा जस्तो आरिकाको सम्पदा क्षेत्र अन्य बहुराष्ट्रिय कम्पनी वा टूर सञ्चालकको हातमा नजाने बताए।"
"पुरातत्त्वविद्‌ले प्राचीन रोमको पोम्पेई नगरनजिक फेला पारेको विशेष समारोहमा प्रयोग गरिने एउटा रथ सार्वजनिक गरेका छन्।

एउटा तबेलानजिक चारपाङ्ग्रे रथ फेला पारिएको हो जहाँ सन् २०१८ मा तीनवटा घोडा फेला परेका थिए।

त्यो रथ चाडपर्व र परेडहरूमा प्रयोग भएको हुनसक्ने विज्ञहरूको विश्वास छ।

पोम्पेई नगर सन् ७९ मा भिसूभीअस पहाडमा विस्फोट भएको ज्वालामुखीले पुरिन पुगेको थियो।

उक्त नगरलाई पुरातात्त्विक दृष्टिकोणले एउटा खजानाको रूपमा हेर्ने गरिन्छ।

ज्वालामुखी विस्फोटबाट निस्केको बाक्लो खरानीको तहले उक्त नगरलाई पुरेको थियो जसले गर्दा त्यहाँका अधिकांश भवनहरू खरानीमुनि संरक्षित हुन पुगेका हुन्।

""फलामका सामान, सुन्दर कांस्य र टिनका साथै नाम्लो र फूलले सिँगारिएको उक्त रथलाई लगभग सग्लो अवस्था"" मा फेला पारिएको एउटा वक्तव्यमार्फत्‌ जनाइएको छ।

पुरातत्त्विद्‌हरूका अनुसार उत्खननका क्रममा ज्यानुअरी ७ तारिखका दिन फेला पारिएको उक्त प्राचीन रथलाई सुरक्षित तरिकाले बाहिर निकाल्न हप्तौँ लागेको थियो।

'असाधारण खोज'

अधिकारीहरूले इटलीमा अहिलेसम्म गरिएका खोजभन्दा यो फरक रहेको बताएका छन्।

""यो एउटा खोज असाधारण खोज हो जसले प्राचीन जगत्‌ बारेको हाम्रो ज्ञान थप गरेको छ,"" खोज गरिएको स्थानका निर्देशक मासिमो ओसानाले प्रेस विज्ञप्तिमा भनेका छन्।

रथमा प्रयोग भएका सजावटका कतिपय सामान वैवाहिक समारोह लगायतका सामुदायिक समारोहहरूमा प्रयोग गरिने रहेको उनले उल्लेख गरेका छन्।

इटलीका संस्कृतिमन्त्री डारिओ फ्रान्चेस्किनले भनेका छन् कि पोम्पेईले आश्चर्यचकित बनाउने क्रम जारी राखेको र अझै २० हेक्टर क्षेत्र उत्खनन गर्न बाँकी रहेकोले धेरै वर्ष त्यसो गरिरहनेछ।

उक्त स्थान इटलीका अति लोकप्रिय पर्यटकीय क्षेत्रमा पर्छ। तर कोरोनाभाइरस महामारीका कारण अहिले बन्द छ।"
"इजिप्टमा बालुवामा पुरिएको एउटा ३,००० वर्ष पुरानो सहर पत्ता लाग्नुलाई टुटानकामनको चिहानपछिको सबैभन्दा महत्त्वपूर्ण पुरातात्त्विक खोजका रूपमा अर्थ्याइएको छ।

प्रसिद्ध इजिप्टविद् जाही हवासले गत साता लक्सोरनजिकै उक्त ""हराएको सुनौलो सहर"" पत्ता लागेको कुराको घोषणा गरेका थिए।

उनले एटेने भनेर चिनिने सबैभन्दा ठूलो प्राचीन सहर पत्ता लागेको बताए जसबारे यसअघि इजिप्टमा कहिलै थाहा पाइएको थिएन।

गत वर्ष सेप्टेम्बरमा सुरु भएको र हप्तौँ चलेको उत्खननबाट उक्त सहर पत्ता लागेको हो।

उक्त सहर इजिप्टका सबैभन्दा शक्तिशाली फेरो (प्राचीन शासकहरूलाई चिनाउने शब्द) अमेनहोटप तृतीयको कालको भएको बताइएको छ।

उनले इजिप्टमा इसापूर्व १३९१ देखि १३५३ सम्म शासन गरेका थिए।

त्यसपछि पनि फेरोहरू आई र टुटानकामनले उक्त सहर निरन्तर प्रयोग गरे।

उक्त सहरनजिकै टुटानकामनको चिहान सन् १९२२ मा ब्रिटिश पुरातत्त्वविद् हावर्ड कार्टरले पत्ता लगाएका थिए।

जोन्स हप्किन्स विश्वविद्यालय बाल्टिमोर अमेरिकाका प्राध्यापक बेत्सी ब्रायनले भनिन्, ""यो हराएको सहर पत्ता लाग्नु टुटानकामनको चिहानपछिको दोस्रो सबैभन्दा महत्त्वपूर्ण पुरातात्त्विक अन्वेषण हो।""

उनले उक्त सहरले साम्राज्य एकदमै धनी भएका बेलाको ""प्राचीन इजिप्टवासीको जीवनबारे दुर्लभ झलक"" दिने बताइन्।

उत्खननमा ठूलो सङ्ख्यामा मूल्यवान् पुरातात्त्विक वस्तुहरू फेला परेका छन्।

त्यस्ता वस्तुहरूमा गहनाहरू, माटाका रङ्गिन भाँडाहरू, प्राचीन इजिप्टको पवित्र खपटेकीरा अङ्कित जन्तर र अमेनहोटपको छाप लागेका माटोका इँटा आदि छन्।

उक्त समूहले राजधानी कायरोभन्दा ५०० किलोमिटर दक्षिणतर्फ 'भ्याली अफ द किङ्स' भनिने क्षेत्रनजिकै लक्सोरको पश्चिमी तटमा उत्खनन सुरु गरेको थियो।

डा. हवासले आफ्नो वक्तव्यमा भनेका छन्, ""केही साताभित्रै हाम्रो समूहलाई पनि चकित पार्दै चारैतिर माटोको इँटाका संरचनाहरू देखा पर्न थाले।""

""उनीहरूले जे कुरा खनेर निकाले संरक्षित अवस्थामा रहेको एउटा ठूलो सहरको क्षेत्र थियो। त्यहाँ लगभग सबै पर्खालहरू थिए र दैनिक जीवनमा प्रयोग हुने सामग्री तथा कोठाहरू पनि थिए।""

उत्खनन सुरु भएको सात महिनापछि नजिकैका क्षेत्रहरूमा धेरै कुराहरू पत्ता लागेको छ। त्यसमा एउटा बेकरी, एउटा प्रशासकीय क्षेत्र र एउटा आवासीय क्षेत्र रहेका छन्।

भूतपूर्व पुरातत्त्वमन्त्री पनि रहेका डा. हवासले भने,""कैयौँ विदेशी अभियानले यो सहरबारे खोजी गरेका थिए तर कहिल्यै फेला पारेका थिएनन्।""

उनले उक्त क्षेत्रमा पुरातात्त्विक कार्य जारी रहेको र आफ्नो टोली कतिपय पुरातात्त्विक वस्तुले भरिपूर्ण र हालसम्म कसैले भेट्न नसकेका चिहानहरू भेटिने आशामा रहेको बताए।"
"फ्रान्सको एउटा गुफामा भेटिएको एउटा पुरानो डोरीको टुक्राले आदिमानव नीयान्डर्टालको सङ्ज्ञानात्मक क्षमता आधुनिक मानवजातिको भन्दा कम थियो भन्ने मान्यतालाई चुनौती दिने देखिएको छ।

उक्त डोरी ५०,००० वर्ष पुरानो हो र अहिलेसम्म भेटिएकोमध्ये सबैभन्दा प्राचीन हो।

वैज्ञानिक जर्नल 'साईअन्टिफिक रिपोर्ट्स मा प्रकाशित एउटा अध्ययनका अनुसार अब्रि डि मारस क्षेत्रको गुफामा ढुङ्गाबाट बनेको एउटा औजारमा रूखको बोक्राबाट बनेको उक्त डोरीको टुक्रा फेला परेको थियो र उक्त डोरी तीनसूते थियो।

यसको अर्थ के हो भने नीयान्डर्टाल मानवलाई जोडी र सङ्ख्याको ज्ञान थियो।

बुनिएका रेसा कपडा, झोला, जाली र डुङ्गा बनाउने आधार हुन्।

नीयान्डर्टाल मानव झन्डै ४०,००० वर्षअघि लोप भएका थिए। उनीहरूले भोजपत्रको बोक्राबाट मोसो, चित्रकला र सिपीको माला बनाउने गरेका थिए।

नीयान्डर्टाल मानव पनि कलाकार थिए
नीयान्डर्टाल आमा, डेनिसोभन बुवाकी छोरी

उनीहरू आगो पार्न र निभाउन सक्थे तथा सुरक्षित रूपमा आवास गर्थे। उनीहरूसँग ठूला वन्यजीवको सिकार गर्ने सीप थियो र उनीहरू आफन्तको शवलाई गाड्थे।

पुरातत्त्वविद् र पुरामानवशास्त्रीले अब्रि डि मारसजस्ता स्थानमा अन्य जीवका अवशेष वा ढुङ्गे औजार मात्र फेला पारेका छन्। कुहिएर नष्ट हुने सामग्री प्राय: भेटिएको छैन।

तर फ्रान्स, अमेरिका र स्पेनका अनुसन्धानकर्ताको टोलीले झन्डै साढे दुई इन्च लामो ढुङ्गे औजारमा डोरीको टुक्रा फेला पारे।

कोनिफर जातको रूखको बोक्राको भित्री भागबाट रेसा निकालेर डोरी बनाइएको विश्वास गरिएको छ।

उक्त टुक्रा ६.२ मिलिमिटर लामो र ०.५ मिलिमिटर चौडा छ।

रेसालाई तीनवटा सूत्रमा बाटेर S आकारमा दाहिनेपट्टि घुमाइएको छ। एकचोटि घुमाएपछि ती सूत्रलाई उल्टो दिशामा बाटेर डोरी बनाइएको छ।

त्यसरी बनाइएको डोरीले नीयान्डर्टाललाई आफूवरिपरिको पारिस्थितिक प्रणाली र वनस्पतिको राम्रो ज्ञान भएको तथा तिनलाई उपयोग गर्ने क्षमता भएको देखाएको उक्त शोधमा उल्लेख गरिएको छ।

डोरी बाट्ने कामका लागि एकैचोटि धेरै र क्रमबद्ध गतिविधि आवश्यक हुन्छ।"
"मध्य इजेरलस्थित एउटा पुरातात्त्विक स्थलमा काम गरिरहेका एक स्वयंसेवी युवकले ४२५ वटा प्राचीन असर्फीहरू भएको गाडधन फेला पारेका छन्।

ती सुनका सिक्काहरू १,१०० वर्षअघि माटोको एउटा भाँडोमा राखेर त्यहाँ गाडिएको विश्वास गरिएको छ।

ती सिक्काहरूको कुल तौल ८४५ ग्राम छ।

जति बेला ती सिक्काहरू गाडियो त्यति बेला त्यो ठूलो धन थियो र त्यसले उक्त क्षेत्रमा एउटा भव्य घर किन्न पुग्ने अनुमान गरिएको छ।

कसले ती सिक्काहरू लुकायो र किन पछि झिकेन भन्ने कुरा रहस्यकै गर्भमा छ।

सम्राट अलेक्जेन्डर द ग्रेटका हराएका सिक्काहरू
दश वर्ष अगाडि लुकाइएको १० लाख डलरको खजाना फेला पर्यो

""एघार सय वर्षअघि यो धन गाड्ने व्यक्तिले पछि निकाल्ने विचार गरेको हुनुपर्छ। उसले उक्त भाँडो नसरोस् भनेर काँटी पनि ठोकेको रहेछ,"" इजरेलको पुरातत्त्व हेर्ने निकायमा उत्खनन विभागका निर्देशकहरू लियाट नादाभ-जिभ र एली हाड्डाडले एउटा विज्ञप्तिमा भनेका छन्।

उनीहरूका अनुसार त्यति ठूलो परिमाणमा सुनका सिक्का फेला पर्नु दुर्लभ मानिन्छ।

""सुन धेरै मूल्यवान् भएकाले पुस्तौँदेखि पगालेर फेरि प्रयोग गरिने भएकाले हामी पुरातात्त्विक उत्खननमा प्रायः सुनका सिक्का भेट्दैनौँ,"" विज्ञप्तिमा उल्लेख छ।

ती असर्फीहरू फेला पार्ने युवक ओज कोहेनले आफूले पहिला भुइँ खनेर माटो निकालेपछि मसिनो पातजस्तो वस्तु देखेको बताए।

प्राचीन सिक्काका जानकार रोबर्ट कूलका अनुसार उक्त गाडधनमा सुनले बनेका 'दिनार' बाहेक २७० वटा सुनका साना टुक्रा पनि थिए।"
"सत्र हजार वर्षभन्दा पुरानो एउटा वाद्ययन्त्रबाट ध्वनि निकाल्ने पुरातत्त्वविद्हरूको प्रयास सफल भएको छ।

दक्षिण फ्रान्समा प्राचीन घुमन्ते सिकारीहरूले प्रयोग गरेको गुफामा त्यो शङ्ख फेला परेको थियो।

धेरै ठाउँमा हड्डीबाट बनेका प्राचीन वाद्ययन्त्र भेटिने गरेका भए पनि उक्त शङ्ख त्यस किसिमको सबैभन्दा पुरानो वस्तु हो।

उक्त शङ्खभित्र कुँदिएका बिन्दुजस्ता चिह्नलाई विशेष मानिएको छ।

नीयान्डर्टाल मानव पनि कलाकार थिए
पाँच हजार वर्षअघि हिममानवले के खान्थे?

ती चिह्नहरू पिरनीज पर्वतीय क्षेत्रमा अवस्थित मार्सूला गुफाको भित्तामा भेटिएका कलाकृतिसँग मिल्दोजुल्दो देखिन्छन्। उक्त शङ्ख सन् १९३१ मा त्यहीँ भेटिएको थियो।

कला र शङ्खबीच कस्तो सम्बन्ध?

""यसबाट यो शङ्खबाट निकालिने सङ्गीत र भित्तामा भएका चित्रहरू, आकृतिहरूबीच बलियो सम्बन्ध भएको देखिन्छ,"" टूलूज विश्वविद्यालयका जील तोसेलोले भने।

""युरोपेली प्रागितिहासमा सङ्गीत र गुफाको कलाबीच सम्बन्ध भएको प्रमाण देखाउन सकिने यो नै हामीलाई थाहा भएसम्म पहिलो अवसर हो।""

यो शङ्ख ३१ सेन्टिमिटर लामो र १८ सेन्टिमिटर चौडा छ।

यो शङ्ख प्रशान्त महासागरमा पाइने एउटा ठूलो खाले शङ्खेकीराको खबटो भएको विश्वास गरिएको छ।

त्यतिबेला शङ्ख विशेष वस्तु भएको अनुमान गरिएको छ किनभने त्यो शङ्ख फेला परेको स्थान समुद्री किनाराबाट २०० किलोमिटर पर छ।

उत्खननकर्ताहरूले सन् १९३० को दशकमा फेला पार्दा त्यो शङ्खलाई एउटा सामान्य भाँडो भन्ठानेका थिए।

तर फ्रान्सको राष्ट्रिय वैज्ञानिक अनुसन्धान केन्द्र सीएनआरएसले गरेको विश्लेषणका आधारमा नयाँ कुरा पत्ता लाग्यो।

ध्वनि निकाल्न शङ्खमा केही परिवर्तन गरिएको वैज्ञानिकहरूले पत्ता लगाएका छन्।

शङ्खको एउटा छेउमा प्वाल पारेर मानिसको मुखमा हाल्न मिल्ने कुनै साधन राख्ने ठाउँ बनाइएको हुनसक्छ। शङ्खको अर्को छेउ काटेर हात राखी स्वर घटबढ गर्न मिलाएको जस्तो देखिन्छ।

वैज्ञानिकहरूको टोलीले एक सङ्गीतकारलाई उक्त शङ्ख बजाउन लगाए।

उनले सी, सी-शार्प र डी नोटसँग मिल्ने स्वर निकालिदिए।

निस्किएको स्वरको प्रबलता एक मिटरमा झन्डै १०० डेसिबेल मापन गरिएको जानकारी दिँदै सोर्बँ विश्वविद्यालयका फिलिप वाल्टर भन्छन्, ""ध्वनि शङ्खको प्वालको अक्षमा धेरै केन्द्रित हुन्छ।""

शङ्खको मुखको भित्री भागमा गरिएको चित्राङ्कनको अध्ययन गर्न विशेष विधि अवलम्बन गरिएको थियो।

शङ्खमा कस्तो कला छ?

फलामको यौगिकबाट बनेका चिह्नहरू गेरु रङ्गमा छन् र औँठाछाप जस्ता देखिन्छन्।

गुफाको भित्तामा पनि त्यस्तै शैलीका कलाकृति छन्।

उदाहरणका लागि त्यहाँ ३०० वटा थोप्ला प्रयोग गरी बनाइएको एउटा बाइसन नामक जीवको आकृति पनि छ।

अनुसन्धानकर्ताहरूले उक्त शङ्खको थ्रीडी प्रतिकृति पनि बनाएका छन्। त्यसबाट उक्त शङ्खलाई कुनै हानि नपुर्‍याई त्यसको साङ्गीतिक पक्षबारे थप अनुसन्धान गर्न सकिनेछ।

ऊर्ध्व पुरापाषाणयुगीन अर्थात् ढुङ्गेयुगको उत्तरार्धतिरका मानिसहरू हड्डी, मृगको सिङ र हस्तिहाडबाट आफूले प्रयोग गर्ने सामग्री बनाउन सिपालु भएको पुरातात्त्विक अध्ययनले देखाउँछ।

त्यो युगमा विभिन्न स्थानमा बस्ने मानिसहरूबीच आफ्नो जस्तै समुदायसँग अन्तर्क्रिया हुने गरेको देखिन्छ। यो शङ्खबाट पनि त्यस्तो सम्बन्धलाई प्रमाणित हुने वैज्ञानिकहरू बताउँछन्।

Jacques Chirac"
"इजिप्टमा पुरातत्त्वविद्हरूले झन्डै ५,००० वर्ष पुरानो एउटा बीअर उत्पादन स्थल फेला पारेका छन्। उनीहरूका अनुसार त्यहाँ भएको कारखाना ठूलो मात्रामा बीअर उत्पादन गर्ने संसारकै सबैभन्दा पुरानो कारखाना हुनसक्छ।

अमेरिका र इजिप्टका पुरातत्त्वविद्हरूको संयुक्त टोलीले मरुभूमिस्थित अबाइडस क्षेत्रमा सो कारखाना भेटेका हुन्। सो स्थानमा प्राचीन समाधिस्थल पनि छ।

बीअर बनाउन अन्न र पानी मिसाउनका लागि प्रयोग भएका झन्डै ४० वटा भाँडासहित विभिन्न भागहरू पुरातत्त्वविद्हरूले भेटेका छन्।

अबाइडसमा फेला परेको स्थानमा ""ठूलो मात्रामा बीअर उत्पादन हुने संसारकै सबैभन्दा पुरानो कारखाना"" भएको उसले जनाएको छ।

राजा नार्मरले ५,००० वर्षभन्दा अघि शासन गरेका थिए।

उनको राजवंशले इजिप्टलाई एकीकरण गरेको विश्वास गरिन्छ।

के छ बीअर कारखानाको विशेषता?

उक्त कारखानामा आठवटा ठूला भाग छन्। प्रत्येक भागको लम्बाइ २० मिटर छ।

प्रत्येकमा ४० वटा माटोका भाँडाहरू दुई लहरमा मिलाएर राखिएको इजिप्टको पुरातात्त्विक परिषद्का महासचिव मोस्तफा वाजिरीले बताए।

अन्न र पानीलाई ती भाँडाहरूमा राखेर तताउँदा तिनको पीँधलाई माटोको उत्तोलकमा राखिने गरेको उनले बताए।

केका लागि धेरै परिणाममा बीअर?

त्यहाँ एक पटकमा २२,४०० लिटर बीअर उत्पादन गरिएको हुन सक्ने अनुमान गरिएको छ।

राजाहरूको अन्तिम संस्कारका लागि गरिने कर्मकाण्डका लागि आवश्यक मदिरा उपलब्ध बनाउन यो स्थानमा बीअर उत्पादन कारखाना बनाइएको हुन सक्ने जानकारी पुरातत्त्वविद् तथा खोज अभियानका सहप्रमुख म्याथ्यू एडम्सले दिएका छन्।

उनी न्यूयोर्क यूनिभर्सिटीसँग आबद्ध छन्। इजिप्टको पर्यटन मन्त्रालयले प्रकाशित गरेको विज्ञप्तिमा एडम्सको भनाइ उद्धृत गरिएको छ।

ती स्थानमा उत्खनन गर्दा परम्परागत विधिविधानमा बीअर प्रयोगको प्रमाण फेला परेको विज्ञप्तिमा उल्लेख छ।

दक्षिणी इजिप्टमा पर्ने अबाइडस एउटा प्राचीनतम नगर हो।

त्यहाँ धेरै मन्दिर र चिहानहरू छन्।

दुई साताअघि एलेक्जेन्ड्रियामा सुनको जिब्रो भएका २,००० वर्ष पुराना ममीहरू फेला परेका थिए।"
"संसारकै सबैभन्दा पुरानो ""कम्प्युटर"" को सङ्ज्ञा दिइएको एउटा २,००० पुरानो यन्त्रले कसरी काम गर्थ्यो भन्ने गुह्य पत्ता लागेको वैज्ञानिकहरूले बताएका छन्। त्यसका लागि उनीहरूले त्यसको पुनर्रचना गरेका थिए।

'एन्टिकाइथेरा मेकनिजम' नाम दिइएको उक्त उपकरण रोमनकालमा ग्रीसमा बिग्रिएको एउटा पानीजहाजको भग्नावशेषमा सन् १९०१ मा फेला परेको थियो।

उक्त उपकरण चलाउन हातले दम दिनुपर्थ्यो। त्यसको प्रयोग ग्रहण र अन्य खगोलीय घटनाको गणना गर्न हुने गरेको अनुमान गरिएको छ।

तर भेटिँदा उक्त उपकरणको एकतिहाइ भाग मात्र यथावत् थियो। त्यसैले अनुसन्धानकर्ताहरूले सग्लो अवस्थामा उक्त उपकरण कस्तो देखिन्थ्यो र त्यसले कसरी काम गर्थ्यो होला भन्ने अनुमान गर्नुपरेको थियो।

पहिला भएका अध्ययनहरूबाट उक्त यन्त्रको पृष्ठभागबारे धेरै कुरा पत्ता लागेको थिए।

तर अग्रभागको जटिल गिअरिङ प्रणाली बुझ्न सकिएको थिएन।

कसरी भयो रहस्योद्घाटन?

यूनिभर्सिटी कलेज लन्डनका वैज्ञानिकहरूले थ्रीडी कम्प्युटर मोडलिङ प्रयोग गरेर त्यसको पनि रहस्योद्घाटन गरिएको बताएका छन्।

उनीहरूले पूरै अग्रभागको प्रारूप बनाएका छन् र आधुनिक सामग्री प्रयोग गरेर पूर्ण स्वरूपमै एन्टिकाइथेरा यन्त्रको प्रतिलिपि बनाउन सकिने अपेक्षा गरेका छन्।

शुक्रवार 'साईअन्टिफिक रिपोर्ट्स' नामक जर्नलमा प्रकाशित शोधले गिअरिङ प्रणालीको वृत्तान्त र त्यसका जटिल भागबारे चर्चा गरेको छ।

उक्त शोधपत्रका मुख्य लेखक प्राध्यापक टोनी फ्रीथले भने, ""सूर्य, चन्द्रमा र ग्रहहरूलाई प्राचीन ग्रीक कौशलअनुसार प्रभावकारी रूपमा देखाइएको छ।""

""हाम्रो मोडल सबै भौतिक प्रमाणसँग र उक्त यन्त्रमा उल्लिखित वैज्ञानिक अभिलेखसँग मेल खाने पहिलो मोडल हो,"" उनले भने।

यो उपकरणको विशेषता के हो?

उक्त उपकरणलाई एउटा ज्योतिषीय वा खगोलीय क्याल्क्युलेटर तथा संसारकै ""पहिलो एनलग कम्प्युटर"" का रूपमा प्रस्तुत गरिएको छ।

ढलोट प्रयोग गरेर निर्माण गरिएको यो उपकरणमा दर्जनौँ गिअरहरू छन्।

पृष्ठभागको ढकनीमा ब्रह्माण्डीय संरचनाको वर्णन छ। त्यसमा उक्त उपकरण निर्माण गर्दा चिनिएका पाँचवटा ग्रहहरूको गति देखाइएको छ।"
"उक्त ममी ८०० वर्षदेखि १,२०० वर्ष पुरानो भएको ठानिएको छ। ममीको शरीर डोरीले बाँधिएको छ भने दुवै हातले अनुहार छोपेका छन्।"
"माछा मार्ने केही व्यक्तिहरूले गाजाको तटीय क्षेत्रमा प्राचीनकालका केही दुर्लभ सिक्काको खजाना फेला पारे।

सिक्का विशेषज्ञ उट वर्टन्बर्ग भन्छिन्, ""यो एउटा महत्त्वपूर्ण खोज हो र निस्सन्देह नै अलेक्जेन्डर द ग्रेटको डेकाड्र्याम (सिक्का) ठूलो सङ्ख्यामा पाइएको यो नै हो।""

सन् २०१८ को वसन्तऋतुमा समुद्रबाट अलेक्जेन्डरका सिक्काको खजाना निकालिनुभन्दा पहिलेका दर्जनौँ त्यस्ता सिक्काबारे उनले आधिकारिक अभिलेख राखेकी छन्।

""जब मैले [एउटा सिक्का] लाई आफ्नो हातमा राखेँ तब म झस्केँ र आश्चर्यचकित भएँ,"" गाजाका पुरातत्त्वविद् फेडल अलाटलले भने।

उनले नै सबैभन्दा पहिले ती सिक्का २३०० वर्षअघिका मेसेडोनियाली शासक अलेक्जेन्डरको कालका थिए भनेर पत्ता लगाएका थिए।

अलेक्जेन्डर द ग्रेट ग्रीसदेखि भारतसम्म फैलिएको एउटा विशाल साम्राज्यका प्रमुख थिए।

इजिप्टसम्म पुग्ने आफ्नो अभियानको एउटा भागका रूपमा रणनीतिक रूपमा महत्त्वपूर्ण गाजा उनले एउटा रक्तपातपूर्ण घेराबन्दीपश्चात् कब्जा गरेका थिए।

फेडल अलाटलले पहिचान गरेपछि ती सिक्काहरू हराए। सम्भवत: बेचिए।

उनले भने, ""ती सिक्काहरू तिनका हातमा थिए जसले ती के हुन् भन्ने जान्दैनथे, ती किन यहाँ छन् र हाम्रो देशका लागि तिनले के प्रतिनिधित्व गर्छन् भन्ने थाहा पाउँदैनथे। यो एकदमै दु:खद हो।""

केही महिनापछि ती सिक्काहरू विश्वभरिका लिलामीकेन्द्रले विक्रीका लागि प्रदर्शनमा राख्न थाले।

लन्डनस्थित एउटा लिलामीकेन्द्र रोमा न्यूमिज्म्याटिक्समा एउटा अलेक्जेन्डर डेकाड्र्याम एक लाख पाउन्डमा विक्री भयो।

अघिल्ला दुई वर्षमा कुल १९ वटा सिक्का बजारमा देखा परे। तीमध्ये ११ वटा रोमा न्यूमिज्म्याटिक्सले बेच्यो।

गाजामा उक्त खजाना भेटिनुअघि त्योभन्दा दोबर सङ्ख्यामा अलेक्जेन्डर डेकाड्र्याम कि त आधिकारिक अभिलेखमा राखिएका वा विक्रीका लागि गरिएका विज्ञापनका आधारमा सार्वजनिक जानकारीमा आएका थिए।

उत्पत्ति

तर ती दुर्लभ सिक्का स्वामित्त्वको इतिहासबारे प्रकाशित विवरण अर्थात् 'उत्पत्तिको प्रमाण' उपलब्ध छैन। त्यसो भए कहाँबाट आए त ती सिक्का?

""कथित उत्पत्ति, 'निजी क्यानेडाली', 'निजी उत्तर अमेरिकी', 'निजी युरोपेली सङ्कलन' जस्ता कुरा मेरा लागि अर्थहीन छन्। त्यस्तो उत्पत्तिलाई तपाईं कसरी प्रमाणित गर्न सक्नुहुन्छ? उनीहरूले सम्भवत: भन्नेछन् - निजी मार्शन (मङ्गल ग्रहको) सङ्ग्रहबाट,"" सिक्का विशेषज्ञ प्राध्यापक टमस बुजो भन्छन्।

उनलाई गाजाबाट अलाटलले खजानाको तस्बिर पठाएका थिए। त्यस बेलादेखि उनी विश्वभरिका लिलामीकेन्द्रमा ती सिक्का दाँज्न खोजिरहेका छन्, तर मिलाउन सकिरहेका छैनन्।

सिक्काको उत्पत्ति कहाँ हो भन्ने जानकारी नदिईकन तिनको लिलामी गर्नु लिलामी उद्योगमा गैरकानुनी र असामान्य होइन। तर एकदमै दुर्लभ सिक्का यसरी बेच्नु चाहिँ निकै नै असामान्य हो।

उत्पत्तिको प्रमाणीकारण नभईकन कसैलाई पनि लिलाम गरिएका सिक्का कहाँबाट आए भन्नुको कुनै तुक छैन।

जेम्स रेट्क्लिफ हराएका प्राचीन वस्तुको खोजी गर्ने विशेषज्ञ हुन्। उनले बीबीसी न्यूज अरबिकलाई भने, ""यदि म यो किन्न खोज्दै थिएँ भने म उनीहरूलाई विशेष रूपमा सोध्थेँ। यदि उनीहरूले त्यसका विक्रेताबारे बताउन सक्ने भए ती को थिए, कहाँ र कहिले तिनले यसलाई किने र यी त्यस बेला कहाँबाट ल्याइएको थियो भनेर जानकारी दिइएको थियो भन्नेबारे म सोध्नेथिएँ।""

विक्रीका कानुन

संयुक्त राज्य अमेरिका, संयुक्त अधिराज्य र अधिकांश युरोपेली देशमा यदि कुनै पनि प्राचीन वस्तु एकदमै दुर्लभ भन्ने थाहा पाइएमा वा शङ्का गरिएमा पनि त्यसको विक्रीलाई अवैध बनाउन सक्ने कडा कानुन छन्।

कतै पनि सन् १९७३ पछि अलेक्जेन्डर डेकाड्र्यामको खजाना पाइएको जानकारी छैन।

तर विक्रीका लागि राखिने यी सिक्काहरू ती कानुन कार्यान्वयनमा आउनुपूर्व नै कहिल्यै अभिलेख नराखीकन ल्याइएका हुन सक्छन्। त्यसैले अहिलेका कानुनहरू उल्लङ्घन नगरीकनै तिनको किनबेच गर्न सकिन्छ।

एक लाख पाउन्डमा सिक्का विक्री भएको र नयाँ खजाना पाइएको हल्लाले सङ्कलनकर्ताहरूलाई आफ्ना वैध सिक्काहरू बजारमा ल्याउन प्रोत्साहित गरेको हुन सक्छ।

अलेक्जेन्डर डेकाड्र्याम विक्रीका लागि राख्ने रोमा न्यूमिज्म्याटिक्स र अन्य सातवटा लिलामीकेन्द्रसँग बीबीसीले ती सिक्काबारे जानकारी माग गरेको थियो। तर कसैले पनि विक्रीका लागि सिक्का लिएर आउने व्यक्तिको नाम बताउन सकेकन्। उनी सामान ल्याउने व्यक्तिका रूपमा उक्त बजारमा चिनिने गरेका छन्।

सिक्का सङ्कलन गने चर्चित प्यालेस्टिनी परिवारको तारिक हानी कलेक्शनको फेसबुक र इन्स्टाग्राम पेजमा हामीले अलेक्जेन्डर डेकाड्र्यामका तस्बिरहरू भेट्यौँ। ती सिक्का हाम्रा विशेषज्ञले पहिले कहिल्यै देखेका थिएनन्।

सामाजिक सञ्जालमा तारिक हानी कलेक्शनले भनेअनुसार लिलामी गरिएका पाँचवटा सिक्का लिइएको थियो। ती सिक्का क्लासिकल न्यूमिज्म्याटिक्स ग्रूप, न्यूमिज्म्याटिक्स नौमान नोमोस एजी र हेरिटेजमार्फत् विक्री गरिएका थिए।

उक्त परिवारले बीबीसी अरबिकलाई एउटा प्रमाण देखाएको छ। त्यसअनुसार ती पाँच सिक्काका साथै अर्को एउटा लिलामीकेन्द्र इरा एन्ड ल्यारी गोल्डबर्गद्वारा सेप्टेम्बर २०१९ मा लिलामी गरिएको अर्को एउटा सिक्का पनि उनीहरूबाट लिइएको थियो भन्ने देखिन्छ।

अर्थोडक्स चर्च

बीबीसीलाई दिइएका कागजपत्रअनुसार सन् १९६७ देखि यी सिक्काहरू गाजाको अर्थोडक्स चर्चले आफ्नो गुम्बजमा राखेको देखिन्छ।

यो प्राचीन वस्तु विक्री नियन्त्रण गर्ने चर्चको कानुन कार्यान्वयन हुनुपूर्वको कुरा हो। त्यसैले यो अहिले विक्रीका लागि कानुनी हो।

त्यो स्रोतबारे कुनै पनि विस्तृत विवरण प्रकाशित नगरी वा कुनै इतिहासविना सन् २०१७ को वसन्तदेखि विश्वभरिका लिलामीकेन्द्रले विक्री गरेका १३ अत्यन्त दुर्लभ सिक्काका ती कुरा उजागर गर्न सक्षम छ।

हामीले सम्पर्क गरेका कुनै पनि विशेषज्ञले माछा मार्ने व्यक्तिहरूले भेटेका र पुरातत्त्वविद् फेडल अलाटलले खिचेका सिक्काको तस्बिर लिलामीकेन्द्रले विक्रीका लागि राखेका सिक्काका तस्बिरसँग मिलान गर्न सकेनन्।

त्यसो भए रोमा न्यूमिज्म्याटिक्सले लिलामी गरेका ११ वटा अलेक्जेन्डर डेकाड्र्यामहरू के हुन् त? तिनीहरू कहाँबाट आए त?

एक लाख पाउन्डको सिक्का

सन् २०१७ मा रोमाद्वारा एक लाख पाउन्डमा विक्री गरिएको सिक्काबारे थप जानकारी लिन हामीले रोमा न्यूमिज्म्याटिक्सका निर्देशक रिचर्ड बिल्सलाई भेट्यौँ।

उक्त सिक्का ""निजी क्यानेडाली सङ्कलन""बाट आएको उल्लेख गरिएको थियो।

उनले क्यामरामा अन्तर्वार्ता दिन मानेनन्। हामीले भेट्दा पनि लिलामीका लागि बनाइएको क्याटलगमा दिएकोबाहेक अरू जानकारी उनले हामीलाई दिन सकेनन्।

लिलामीकेन्द्रले सिक्काको स्रोत पत्ता लगाउन उचित प्रयास गरून् भन्ने अरूको अपेक्षा हुन्छ।

तर उनीहरूले सिक्का कहाँबाट आएको हो भन्नेबारे सिक्का ल्याउने मान्छेले भनेका कुरामा विश्वास गरेका हुन्छन्।

हालका वर्षमा रोमा न्यूमिज्म्याटिक्सका प्रत्येक क्याटलगमा ""विशेष धन्यवाद"" लेखिएको भाग हुन्छ। र त्यसमा हामीले चिन्ने एउटा नाम भेटियो- सलेम अलशदाइफत।

अलशदाइफतको नाम हामीले गाजाको समुद्री तटमा अचानक सुनेका थियौँ।

माछा मार्नेहरूको सम्पर्क

त्यहाँ माछा मार्ने व्यक्तिले बीबीसीलाई अलशदाइफतको सिक्का किन्ने एक जोर्डनीसँग सम्पर्क रहेको र उनीहरूले ती व्यक्तिलाई सिक्का बेच्ने गरेको बताएका थिए।

उनीहरूले हाम्रा (बीबीसीका) निर्मातालाई फेसबुकमा उनको तस्बिर देखाए। बीबीसीले गाजामा भेटिएको उक्त खजानासँग उनको सम्बन्ध स्थापित गर्न सक्षम भएन।

अलशदाइफत रोमा न्यूमिज्म्याटिक्सको व्यापारका साझेदार हैनन्। तर रोमाका निर्देशक रिचर्ड बिल्स उनको कम्पनी एथेना न्यूमिस्म्याटिक्सका सहनिर्देशक थिए।

अलशदाइफतको फेसबुकमा हामीले रोमा न्यूमिज्म्याटिक्सले सन् २०१८ सेप्टेम्बर २६ मा ४०,००० पाउन्डमा बेचेको एउटा अलेक्जेन्डर डेकाड्र्यामहरूका तस्बिर पायौँ।

त्यसमा उनले यस्तो वर्णन गरेका छन्, ""हाम्रो साझेदार रोमा न्यूमिज्म्याटिक्सँग छ महिनाको प्रयास र कडा मेहनतपश्चात् हामी पहिलो पटक केही अतिदुर्लभ ग्रीसेली सिक्का प्रस्तुत गर्छौँ।""

हामीले उनलाई सेप्टेम्बर २०१७ यता रोमा न्यूमिज्म्याटिक्सले लिलामी गरेका एक लाख पाउन्डको सिक्कासहित अन्य अलेक्जेन्डर डेकोड्र्यामको लिलामीमा उनी संलग्न थिए कि थिएनन् भनेर सौध्यौँ।

उनले कुनै पनि अलेक्जेन्डर डेकाड्र्यामको विक्रीमा आफू संलग्न नभएको बताए।

उनले हामीसँग भने, ""एक विक्रेताबाट किनेको बीजक र पैसा पठाएको प्रमाणसहित मसँग दुईवटा अलेक्जेन्डर डेकाड्र्याम छन्। ती दुई सिक्काको गाजासँग कुनै सम्बन्ध छैन।""

लिलामीकेन्द्रको भनाइ

रोमा न्यूमिज्म्याटिक्सका निर्देशक रिचर्ड बिल्सले बीबीसीलाई भने, ""सिक्काहरू लिएर आउने मानिस(हरू)लाई हामीले चिनेका थियौँ र उनीहरूले व्यावसायिक र भरपर्दो अभिलेख राखेका थिए। त्यसैले हामी सन्तुष्ट थियौँ। अझ ती वस्तु पाइएको मुलुकको आपत्तिविनै ती वस्तुहरू यूके प्रवेश गरेको भनेर हामीलाई जानकारी दिइएको थियो।""

उनले थप भने, ""सिक्का लिएर आउने व्यक्ति(हरू)ले दाबीका साथ आफूले थाहा पाएसम्म उक्त सिक्का कुनै अवैध उत्खननबाट नल्याइएको बताएका थिए।""

हामीले बिल्सलाई सिक्काहरू कहाँ र कहिले पाइएका थिए भनेर सौध्यौँ। उनले आफूलाई त्यसबारे थाहा नभएको र त्यो कुरा यो व्यवसायमा असामान्य नभएको बताए।

क्लासिकल न्यूमिज्म्याटिक्स ग्रूप (सीएनजी) ले नोभेम्बर २०१८ मा स्वामित्व परिवर्तन गरेको छ।

नयाँ सञ्चालकले बीबीसीलाई भने, ""म ती दुईवटा विक्रीमा संलग्न थिइनँ र तिनको उत्पत्ति कहाँबाट भएको थियो र कसले ल्याएका थिए भन्ने मलाई व्यक्तिगत रूपमा पनि जानकारी छैन।""

लिलामीकेन्द्र हेस डिभोले उनीहरूको सिक्का विक्रीबारे भन्यो, ""यदि मैले साँच्चै सम्झिएको हुँ भने सिक्का ल्याउने व्यक्ति यूकेका एक सम्मानित सङ्कलनकर्ता थिए।""

नोमोसले बीबीसीलाई हेस डिभोमा विक्री नभएपछि उनीहरूले सिक्का पाएको बताएको छ।

उनीहरूले भने, ""हेस डिभोमा लिलामी हुनुपूर्व कहाँबाट त्यो सिक्का आयो भन्ने वा को व्यक्तिगत रूपमा उक्त सिक्का ल्याउने व्यक्ति थिए भन्ने हामीलाई कुनै पनि जानकारी छैन । सैद्धान्तिक रूपमा हामी अर्को लिलामीकेन्द्रमा नदेखिएसम्म कुनै पनि सिक्कालाई स्वीकार्दैनौँ।""

हेरिटेजले ती सिक्काहरू उद्योगमा चिनिएका व्यक्तिहरूबाट आउने गरेको बताएको छ। ती व्यक्तिहरू प्रमाणसहित अनुबन्धित हुन्छन् र उनीहरूमाथि शङ्का गर्नुपर्ने कुनै प्रमाण र कारण हुँदैन।

न्यूमिज्म्याटिक्स नौमानले भन्यो, ""हामीसँग ती सिक्काहरू दशकौँदेखि सङ्कलन गरिएका थिए भन्ने प्रमाण छ।""

अनि अन्त्यमा आइरा एन्ड ल्यारी गोल्डबर्ग र सुल्मान बीभीले बीबीसीद्वारा प्रतिक्रियाका लागि गरिएको आग्रहको उत्तर दिएनन्।

हामीले सम्पर्क गरेका कुनै पनि विशेषज्ञ र इतिहासकारहरूले ती माछा मार्ने व्यक्तिहरूले भेटेका सिक्काहरू र विश्वभरिका लिलामीकेन्द्रमा विक्रीका लागि राखिएका सिक्काहरूको तस्बिरलाई एक अर्कामा मिलाउन सकेनन्।

सिक्का उद्योगका लागि बनेका कानुनहरूले अहिले जसरी काम गर्छन् त्यसले वास्तवमै सिक्काको इतिहास र उनीहरूको प्राचीन स्थान कहाँ थियो भन्ने पत्ता लगाउन निकै कठन बनाएको छ।

लुप्त इतिहास

नयाँ नीतिहरू बनाउनुपर्ने आह्वान भएको भए पनि लिलामीकेन्द्र र सिक्का विक्रेताहरूलाई सिक्काको स्रोत खुलाउनुपर्ने बाध्यता छैन।

वास्तवमा डेटा संरक्षण कानुनले त ती सूचनाहरू सार्वजनिक गर्न रोक्न सक्छ।

हाम्रो अनुसन्धानले हालैमा लिलामी गरिएकामध्ये केही सिक्काहरू मात्र कहाँबाट आएका थिए भन्ने पत्ता लगायो। गाजाको खजाना कहाँ पुग्यो भन्ने सायद हामी कहिल्यै पत्ता लगाउन सक्षम हुनेछैनौँ।

""गाजाबाट आउनुले यसलाई थप आकर्षक बनाइदिन्छ किनकि यसलाई अलेक्जेन्डरका सैनिक र सेनापतिहरू त्यो क्षेत्र भएर आउँदै गर्दा त्यहाँ केही गरी उक्त खजाना डुबाए होलान् भन्ने हिसाबले हेरिन्छ,"" उट वर्टन्बर्ग भन्छिन्, ""सबै ऐतिहासिक सन्दर्भ गुमाउनुभन्दा उचित उत्खनन भए उत्तम हुने थियो।""

डिजिटल खोज बोर्डसमक्ष र आधा घण्टा लामो वृत्तचित्रमा प्रस्तुत फुटेज, अन्तर्क्रियात्मक एनिमेशन, तस्बिर तथा कागजपत्र 'ट्रेजर हन्टर्स 'डिजिटल परियोजनामा उपलब्ध छन्।"
"विज्ञहरूका अनुसार कुनै कुलीन परिवारका सदस्यहरूलाई त्यहाँ झन्डै ३,००० वर्षअघि समाधिस्थ गरिएको थियो।"
एमेन्होटेप प्रथमको ममीलाई क्षति नपुगोस् भनेर अध्ययनकर्ताहरूले त्यसको सीटी स्क्यान गरेका हुन्।
"इटलीका पुरातत्त्वविद्हरूले भेसुभिअस पर्वतमा झन्डै २,००० वर्षअघि भएको ज्वालामुखी विस्फोटनका कारण मृत्यु भएका एक व्यक्ति उद्धारकर्ता भएको हुनसक्ने बताएका छन्।

उक्त स्थानमा फेला परेको अस्थिपञ्जर यसअघि कुनै सैनिकको भएको अनुमान गरिएको थियो।

अहिले ती व्यक्ति इतिहासकार तथा जलसेनाका कमान्डर प्लिनी द एल्डरले परिचालन गरेको उद्धार टोलीमा संलग्न एक वरिष्ठ सैन्य अधिकृत भएको विश्वास गरिएको छ।

उक्त ज्वालामुखी विस्फोटनका कारण हर्कुलेनिअ र नजिकैको पोम्पेई सहर प्रभावित भएका थिए।

उद्धारकर्ताको अस्थिपञ्जर

सन् ७८ मा८० किलोमिटर प्रतिघण्टाभन्दा बढी वेगमा आएर लाभा, माटो र ग्यासले हर्कुलेनिअमलाई पुरेका थिए। अनि भवन र मानिसलाई लाभाले लपक्कै ढाकिदिएको थियो।

पोम्पेईबाट उत्तरतिर एउटा बलौटे स्थानमा चार दशकअघि घोप्टो परेको अवस्थामा मानव अवशेषहरू फेला परे।

तीमध्ये २६ नम्बर सङ्केत दिइएको अस्थिपञ्जर ४० देखि ४५ वर्षका व्यक्ति भएको बताइन्छ र उनको स्वास्थ्य राम्रो भएको ठानिएको छ। उनलाई ज्वालामुखीको वेगले भुइँमा बजारेको ठानिएको छ।

नजिकै एउटा डुङ्गा फेला परेको थियो र तटमा फेला परेका ३०० वटा अस्थिपञ्जर उद्धारको प्रतीक्षामा बसेका व्यक्तिको ठानिएको छ।

हर्कुलेनिअमको पुरातात्त्विक क्षेत्रका निर्देशक फ्रान्सेस्को सिरानोले २६ नम्बरको अस्थिपञ्जर भएका व्यक्तिले सुरुमा सोचिएकोभन्दा उद्धारकार्यमा महत्त्वपूर्ण भूमिका खेलेको हुनसक्ने बताए।

सिरानोले एएनएसए समाचार संस्थासँग भने, “उनी प्लिनी द एल्डरले बे अफ नेपल्सको उक्त क्षेत्रमा पर्ने नगर र आवासीय क्षेत्रमा मानिसहरूको उद्धारका लागि परिचालन गरेको जलसेनाको उद्धार टोलीका सदस्य हुनसक्छन्।”

उनका अनुसार ती व्यक्तिको साथमा १२ वटा चाँदीका सिक्का र दुईवटा सुनका असर्फी भेटिएको थियो जुन प्रीटोरियन गार्ड भनिने विशेष सैन्य टोलीका सदस्यको एक महिनाको तलबजति हो।

सुन र चाँदीले सिँगारिएको पेटी र हस्तिहाडको बिँड भएको तरबारले उनी केवल सामान्य सैनिक नभएको सङ्केत गर्छन्।

जलसेनाअन्तर्गत डुङ्गा बनाउने दक्षता भएका सिकर्मीले प्रयोग गर्ने खालका औजार पनि उनको झोलामा भेटिएको जनाइएको छ।

कमान्डरको पनि मृत्यु

पिन्ली द एल्डर रोमन जलसैनिक कमान्डर थिए जसलाई हर्कुलेनिअमभन्दा माथिको मिसेनम भन्ने बन्दरगाहमा तैनाथ गरिएको थियो।

प्राकृतिक इतिहाससम्बन्धी आफ्ना लेखनका कारण उनी चिनिने गर्छन्।

भेसुभिअस ज्वालामुखी विस्फोटनमा उनको मृत्यु भएको अभिलेख उनका भतिजा पिन्ली द जुनिअरले इतिहासकार टासिटसलाई लेखेको दुईवटा पत्रमा उल्लेख गरेका छन्।

उक्त पत्रको अंशमा डुङ्गा तटतर्फ आउँदै गर्दा खरानी अझ तातो र कालो भएको र त्यसको पछिपछि ज्वालामुखीको चट्टान, बलेको डुङ्गा र आगो देखिएको उल्लेख गरिएको छ।

आफ्ना काकाले जहाजका कप्तानको सुझावअनुसार पछि फर्किने कि नफर्किने भनेर केही समय विचार गरे पनि अघि बढ्ने निर्णय लिएको उनले उल्लेख गरेका छन्।"
"फेसबुकका मार्क जकरबर्ग र इपीक गेम्समा टीम स्वेनेजस्ता प्रविधिका चर्चित व्यक्तित्वहरूले मेटाभर्समा लगानी गरेका छन्।

के हो त मेटाभर्स?

आम मानिसका लागि मेटाभर्स भर्चुअल रियालिटीको एउटा स्वरूप जस्तो लाग्न सक्छ तर प्रविधिका केही व्यक्तिहरूका लागि मेटाभर्स इन्टरनेटको भविष्य हो।

सन् १९८० को दशकको बोक्नै गाह्रो मोबाइल फोन जसरी अहिलेको सानो स्मार्टफोनको प्रारम्भिक रूप थियो, त्यस्तै भर्चुअल रियालिटीलाई मेटाभर्सको प्रारम्भिक रूप मान्न सकिन्छ।

सबै खाले डिजिटल प्रविधिको दुनियाँमा छिर्न अहिले कम्प्युटरको प्रयोग गरिन्छ तर मेटाभर्समा त्यही दुनियाँमा छिर्न टाउकोमा लगाउने एउटा उपकरणको प्रयोग गर्न सकिन्छ।

अहिले भर्चुअल रियालिटी धेरै जसो कम्प्युटर गेम खेल्न प्रयोग गरिन्छ तर मेटाभर्समा त्यो उपकरण काम, खेल, कार्यक्रम, चलचित्र वा गफगाफ सबैका लागि प्रयोग गर्न सकिन्छ।

धेरै मानिसहरूले यसलाई आफ्नै त्रिआयामिक प्रतिनिधित्व हुने पनि मान्छन्।

तर मेटाभर्स अहिलेसम्म सोच मात्रै रहेको कारण यसको एउटा कुनै सर्वमान्य परिभाषा वा व्याख्या भने छैन।

कसरी मेटाभर्स चर्चित भयो त?

प्रविधिमा समय-समयमा कुनै नयाँ सोचहरू चर्चित बन्छन् र केही समयपछि बिलाएर पनि जान्छन्।

तर मेटाभर्सका बारेमा धनी लगानीकर्ताहरू र ठूला प्रविधि कम्पनीले रुचि देखाएका छन् र यो कतै इन्टरनेटको भविष्य बनिहाल्यो भने पछाडि पर्न कोही चाहँदैनन्।

र अहिले सोच मात्रै भए पनि भर्चुअल रियालिटी र इन्टरनेटको गतिको विकासका कारण यो छिटै प्रविधिका रूपमा आउन सक्ने सम्भावना पनि छ।

फेसबुक किन संलग्न छ?

फेसबुकले मेटाभर्सको विकासलाई आफ्नो ठूलो प्राथमिकता रहेको बताएको छ।

भर्चुअल रियालिटीमा ओकुलस उपकरणमा ठूलो लगानी गरेको फेसबुकले सो टाउकोमा लाउने उपकरण प्रतिस्पर्धीहरूभन्दा सस्तोमा बेचिरहेको छ।

प्रतिस्पर्धी कम्पनीहरू नै किन्ने इतिहास रहेको फेसबुकले मेटाभर्स छिटै र कुनै एक कम्पनीले निर्माण गर्न नसक्ने बताउँदै अन्य प्रविधि कम्पनीसँग समन्वय गर्ने बताएको छ।

फेसबुकले हालै मेटाभर्स जिम्मेवारीपूर्ण तरिकाले विकास गर्न सहयोग गर्न गैरनाफामूलक समूहहरूलाई पाँच करोड अमेरिकी डलर लगानी गरेको छ।

फेसबुकले मेटाभर्सको विकास गर्न अर्को १० देखि १५ वर्ष लाग्ने बताएको छ।

अरू कसले रुचि देखाएका छन्?

फोर्टनाइट गेम बनाउने इपीक गेममा टीम स्वानेले पनि लामो समयदेखि मेटाभर्समा रुचि व्यक्त गरिरहेका छन्।

धेरै जनाले खेल्न मिल्ने अनलाइन गेममा केही अंशहरू मेटाभर्सको सोचका रहेका छन्।

हालै फोर्टनाइटले आफ्नो उत्पादनभित्रै साङ्गीतिक कार्यक्रम र अन्य कार्यक्रमहरू प्रवर्धन गरेको छ जसले धेरैलाई के कुरा सम्भव छ भन्ने सङ्केत दिएको छ र स्वानेको मेटाभर्सप्रतिको मोह देखाएको छ।

रोबलक्सजस्ता अन्य गेमहरू पनि मेटाभर्सको सोचको वरपर रहेका छन्।

त्रिआयामिक प्रविधि निर्माता युनिटीले हाम्रो विश्वको डिजिटल नक्कल बनाउन लगानी गरेको छ भने एनभिडिया नामक ग्राफिक्स कम्पनीले ओम्नीभर्स नामक त्रिआयामिक विश्वहरू जोड्ने प्रविधि विकास गरिरहेको बताएको छ।

फेसबुकले भर्चुअल रियालिटी भेटघाट एप वर्कप्लेस र सामाजिक भेटघाट स्थल होराइजन्सलाई परीक्षण गरिरहेको छ जसमा व्यक्तिको भर्चुअल रूप प्रयोग हुन्छ।

अर्को भीआरच्यान नामक एप साथीहरूसँग भेटघाट र गफ गर्न प्रयोग भइरहेको छ।

उदाहरणका लागि मेटाभर्स प्रविधिमा तपाईँ अनलाइनमा लुगा किनमेल गर्न भन्दा पहिले त्यो लुगाको डिजिटल प्रारूपलाई लगाएर हेर्न सक्नुहुन्छ वा कार किन्नुभन्दा पहिले त्यो कारलाई भर्चुअल विश्वमा चलाएर हेर्न सक्नुहुन्छ।

यस्तो प्रविधि छ र?

हालैका वर्षहरूमा भर्चुअल रियालिटीको राम्रो विकास भएको छ। यसका उपकरणहरू परिष्कृत मात्रै भएका छैनन् ती बिस्तारै आम मानिसले प्रयोग पनि गर्न थालेका छन्।

त्यस्तै फाइभजी प्रविधिको विकासले भर्चुअल विश्वहरू अझै परिष्कृत र पहुँचयोग्य हुन सक्छन्।

तर अहिलेका लागि मेटाभर्स सुरुआती अवस्थामै छ। तर यदि मेटाभर्स कुनै तरिकाले विकास भयो भने अर्को दशक वा त्योभन्दा लामो समय ठूला प्रविधि कम्पनीहरूले यसका लागि ठूलो खर्च र प्रतिस्पर्धा गर्ने पक्का छ।"
"त्यसबेला इन्टरनेट एउटा स्क्रीन पछाडिको सेवाको रूपमा मात्र नरहने होइन की हामी त्यससँग अन्तरक्रिया पनि फरक तरिकाले गर्नेछौँ।

हामीले अगमेन्टेड रीआलिटी (एआर)को प्रयोग गरी वस्तुहरूमा फेरबदल गर्नेछौँ, भर्चुअल रीआलिटी (भीआर)को संसार पत्ता लगाउनेछौँ र वास्तविक एवं डिजिटल संसारलाई यस्तो तरिकाले एकआपसमा मिसाउनेछौँ जसको परिकल्पना हामी अहिले गर्न सक्दैनौँ।

हामी अहिले नै नौ बजेदेखि पाँच बजेसम्मको कामका निम्ति गर्ने यात्राबाट अर्कैतिर लाग्ने प्रक्रियामा गइसकेका छौँ र परम्परागत कार्यालय संरचनालाई त्याग्न लागेका छौँ।

यसको श्रेय दुई वर्षको कोभिड लकडाउन र भर्चुअल बैठकका लागि हाम्रो नयाँ प्रेम अथवा स्विकार्यतालाई जान्छ।

परमाणु विलयनबाट कसरी असीमित ऊर्जा उत्पादन हुन्छ?

हामी किन मर्छौँ? के अमरत्व सम्भव छ?

उसो भए के अब अर्को कदम भनेको 'मेटाभर्स 'मा काम गर्नुहुनेछ जहाँ नियोजित भर्चुअल जगत्‌मा हरेक व्यक्तिको कार्टुनजस्तो 3D अवतार वा स्वरूपले हिँडडुल गर्नेछ, कुराकानी र अन्तरक्रिया गर्नेछ?

मेटाभर्स एकदमै चर्चा हुने विषय बन्न पुगेको छ तर विचार गर्नु पर्ने महत्त्वपूर्ण कुरा के हो भने यो अहिलेसम्म अस्तित्वमा आइसकेको छैन। यस्को प्रारम्भिक अवधारणामा लगानी गरेकाहरूकाबीचमा पनि त्यो कस्तो हुनेछ भन्ने विषयमा मतभेद रहेको छ।

के प्रतिद्वन्द्वी भर्चुअल संसार एकअर्कासँग जोडिएलान् जुन हालका परस्पर प्रतिस्पर्धा प्रविधिहरूबीच हुन नसकेको अवस्था छ?

के हामी वास्तविक संसारमा भन्दा त्यहाँ बढी समय व्यतीत गर्नेछौँ?

के यी नयाँ स्थानहरू नियमन गर्न हामीलाई पूर्णतः नयाँ नियमहरूको आवश्यकता पर्नेछ?

यीमध्ये कुनै पनि प्रश्नको उत्तर हामीसँग अहिले छैन। तर कम्पनीहरूले पैसा कमाउने नयाँ तरिका देखिरहँदा त्यसबारे व्यापक रुचि र अतिशयोक्तिपूर्ण चर्चा रोकिएको छैन।

हामीले मेटाको होराइजन वर्ल्ड्सदेखि रोब्लोक्स र फोर्टनाइटजस्ता खेलहरू एवं स्यान्डबक्स र डिसेन्ट्राल्यान्ड जस्ता नयाँ बनाइएका कृत्रिम 'संसार' मा विभिन्न कारोबारहरूका शाखाहरू खुलिरहेको देखेका छौँ।

नाइकीले अहिले भर्चुअल जुत्ताहरू बेच्छ, एचएसबीसीको स्यान्डबक्समा 'जमिन' छ।

डिसेन्ट्राल्यान्डमा कोकाकोला, लुई भिटोँ र सदबीजको उपस्थिति रहेको छ।

मेटाभर्स भन्ने शब्दलाई झण्डै तीसवर्षअघि एकजना लेखक नील स्टेफनसनले प्रचलनमा ल्याएका हुन्।

उनको किताब 'स्नो क्र्याश' मा कथाका नायकले कृत्रिम अर्थात भर्चुअल संसारमा आफ्नो लागि वास्तविक जीवनमा भन्दा राम्रो र सुन्दर जीवन जीउँछन्।

शायद त्यस्तो परिकल्पनालाई वास्तविक जीवनको प्रविधिमा ल्याउने सम्भवतः सबैभन्दा आँटिलो कदम सन् २०२१ को अक्टोबरमा चालिएको हो।

त्यो बेला फेसबुकले आफ्नो नाम 'मेटा' राख्ने घोषणा गर्‍यो र आफूलाई 'मेटाभर्स' कम्पनीको रूपमा परिणत गर्दै अर्बौँ डलर लगानी गर्न शुरू गर्‍यो।

यो दृष्टिकोणको नेतृत्व फेसबुकका संस्थापक तथा मालिक मार्क जकरबर्गले गरेका छन्।

तथापि यो ठूलो लगानीलाई लिएर शेयरधनीहरूले चासो व्यक्त गरेका छन्।

तिनले कम्पनीले 'भर्चुअल रीआलिटी' को क्षेत्रमा धेरै नै रकम खर्च गरिरहेको भन्दै हालै चिन्ता समेत व्यक्त गरेका थिए।

मेटाभर्स ल्यान्ड बनाउनका लागि सफ्टवेअर निर्माण गर्ने कम्पनी इम्प्रोबेबलका प्रमुख कार्यकारी एवं भर्चुअल सोसाइटी नामक किताबका लेखक हरमन नरुला जकरबर्गको दृष्टिकोणबाट सन्तुष्ट हुन सकेका छैनन्।

“हाम्रो वास्तविक कार्यालयजस्तै देखिने अर्को कार्यालय मेटाभर्समा हामीलाई किन चाहियो?,” उनी प्रश्न गर्छन्।

“नयाँ वास्तविकतामा रचनात्मक ठाउँहरू सिर्जना गर्नु भनेको हाम्रा अनुभवलाई विस्तार गर्नुपर्छ भन्ने हो न कि अहिलेको वास्तविक संसारमा जे छ त्यसको नक्कल सिर्जना गर्नुपर्छ भन्ने हो।”

अनलाइन सुरक्षा कम्पनी ह्याकरवानका सहसंस्थापक एलेक्स राइसको विचारमा कुनै कम्पनीले आफ्ना कर्मचारीहरूलाई त्यसमा जान दिन विचार गर्नुअगावै मेटाभर्सको डिजाइनबारे निकै विचार गरिनुपर्ने बताउँछन्।

टिफनी रोल्फ डिजिटल ब्रान्डिङ कम्पनी आरजीएकी चिफ क्रिएटिभ अफिसर हुन्। उनी र उनको टोलीले मेटाभर्सको क्षेत्रमा काम गरिसकेका छन्।

उक्त कम्पनीले महामारीका बेला विशाल टेलिफोन कम्पनी भेराइजोनका लागि 'फोर्टनाइट' मा भर्चुअल अमेरिकी फुटबल रङ्गशाला बनाएको थियो।"
"के-पप समूह इटर्निटीले सन् २०२१ मा सार्वजनिक गरेको आफ्नो पहिलो एकल गीत ""आई'एम रीअल"" अनलाइन माध्यममा १० लाखभन्दा धेरै पटक हेरिएको छ।

उनीहरू गाउँछन्, नाच्छन् र अरू साङ्गीतिक समूहले जस्तै आफ्ना प्रशंसकहरूसँग अन्तरक्रिया गर्छन्।

अरू पप समूह र उनीहरूबीच तुलना गर्दा एउटा ठूलो फरक छ। त्यो के भने यसका सबै ११ सदस्य भर्चुअल अर्थात् अवास्तविक हुन्।

गैरमानव भए पनि उनीहरूलाई आर्टिफिसिअल इन्टेलिजेन्सको सहायताले एकदमै वास्तविक जस्तै बनाइएको छ।

गैरमानव कलाकार किन राखिएका हुन्

उनका अनुसार 'भर्चुअल कलाकार' हरू राख्दा कैयौँ फाइदाहरू छन्।

मानव भएकाले के-पपका स्टारहरू शारीरिक सीमितता वा मानसिक तनावका कारण सङ्घर्ष गर्नुपर्ने उल्लेख गर्दै उनले गैरमानव भएकाले त्यस्ता कलाकारहरू स्वतन्त्र रहने बताइन्।

पछिल्लो दशकमा कोरियाली पपको साम्राज्य अर्बौँ डलर मूल्य बराबरको बनेको छ।

उत्कृष्ट ध्वनि, उच्च प्रविधिको उत्पादन र नृत्यका लागि पनि सुहाउँदो भएकाले कोरियाली पप मूलधार बनिसकेको छ।

यो दक्षिण कोरियाको एउटा आकर्षक र प्रभावशाली निर्यात बनेको छ।

तर के पपका सर्वोत्कृष्ट कलाकारहरू, उनीहरूका प्रतिबद्ध समर्थक र व्यवसायीहरू यो सफलताबाट भविष्यमा पनि कसरी लाभ लिने सोचिरहेका छन्।

आर्टिफिसिअल इन्टेलिजेन्स, डिपफेक र अभटार प्रविधिले व्यापकता पाएसँगै यी चर्चित पप गायकहरूले आफ्नो प्रसिद्धिलाई एउटा पूर्ण नयाँ उचाइमा लगिरहेका छन्।

कुन प्रविधि कम्पनीले यो क्षेत्रमा काम गरेको छ

इटरनिटीका गैरमानव सदस्यहरूलाई एउटा प्रविधि कम्पनी पल्स९ ले तयार पारेको हो। पार्क जीउन त्यसकी प्रमुख कार्यकारी अधिकृत हुन्।

प्रारम्भिक रूपमा उसले १०१ वटा काल्पनिक अनुहारहरू तयार पारेको थियो र त्यसलाई चारवटा समूहमा विभाजन गरेको थियो। त्यसमा प्यारो, आकर्षक, निर्दोष र बुद्धिमान समूह थिए।

समर्थकहरूलाई उनीहरूलाई मनपर्ने अनुहारलाई मत खसाल्न भनिएको थियो। त्यसपछि उक्त समूहका डिजाइनरहरूले समर्थकहरूका रोजाइका विजेता चरित्रहरूमा थप एनिमेशनको काम गरेका थिए।

समर्थकहरूले प्रत्यक्ष च्याट गर्ने, भिडिओ र अनलाइनमा भेट्न मिल्ने ती अनुहारहरूलाई पल्स९ ले करार गरेका परिचय नखुलाइने गायक, कलाकार र नृत्यकारका रूपमा प्रस्तुत गर्न मिल्छ।

यो प्रविधिले चरित्रहरूलाई जीवनमा उतार्छ।

पार्क जिउनले बीबीसी १०० विमिनसँग भनिन्, ""भर्चुअल चरित्रहरू पूर्ण हुनसक्छन् र उनीहरू मानवभन्दा पनि अझ मानव बन्नसक्छन्।""

डिपफेक प्रविधि मूलधारतर्फ प्रवेश भइरहँदा यसले पूर्व अनुमति बेगर मानवको चरित्रलाई तोडमोड गर्नसक्ने र घातक मिथ्या सूचना सृजना गर्नसक्ने चिन्ताहरू पनि व्यक्त भएका छन्।

जोखिम के छन्

महिलाहरूले आफ्नो अनुहार यौन चलचित्रहरूमा राखिएका उजुरी दिएका छन्।

सामाजिक सञ्जालहरूमा रुसी राष्ट्रपति भ्लादिमिर पुटिन र युक्रेनी राष्ट्रपति भोलोदोमिर जेलेन्स्कीका डिपफेकहरू सार्वजनिक गरिएका छन्।

जस्टिन बीबरलाई भएको अनुहारको पक्षाघात कस्तो रोग हो
भारतकै पहिलो 'अन्तरङ्ग संयोजक' जो चलचित्रमा यौन दृश्य निर्देशन गर्छिन्

पार्क आफूले सधैँ ती काल्पनिक चरित्रहरू भएको प्रस्ट पार्ने प्रयास गरेको र युरोपेली सङ्घको मस्यौदा आर्टिफिसिअल इन्टेलिजेन्स सम्बन्धी आचारसंहिता प्रयोग गरेर अभटारहरू बनाएको बताउँछिन्।

उनले नयाँ प्रविधिलाई राम्रोसँग प्रयोग गर्न आफूले सक्ने भन्दै त्यसले सङ्गीत उद्योगको माग धान्नुपर्ने कारण तनाव र दबाबमा रहेका के-पप कलाकारहरूलाई राहत दिने बताइन्।

पछिल्ला वर्षहरूमा के-पप डेटिङ हल्लाहरूदेखि अनलाइनमा हुने गालीगलौज, मोटोपनलाई मजाक बनाएको र ब्यान्डका सदस्यहरूले वजन घटाउन चरम कदम चालेका विषयका कारण चर्चामा छ।

के पप स्टारको असामयिक निधनपछि यो विधाले दक्षिण कोरियामा मानसिक स्वास्थ्य र साइबर दुर्व्यवहारको विषयमा बहस पनि जन्माएको छ।

सन् २०१९ मा २५ वर्षकी गायिका तथा कलाकार सल्ली आफ्नो अपार्टमेन्टमा मृत फेला परेकी थिइन्।

उनले आफूबारे 'गलत मनसाय राखेर आएका र असत्य हल्लाका कारण' मनोरञ्जन उद्योगबाट विराम लिएकी थिइन्।

त्यसको केही समयपछि उनी निकटकी साथी तथा अर्की चर्चित के पप कलाकार गु हारा सोलस्थित आफ्नै घरमा मृत फेला परेकी थिइन्।

गोप्य रूपमा आफ्नो प्रेमीले भिडिओ खिचेका उनले त्यसका कारण अनलाइनमा गम्भीर दुर्व्यवहार खेप्नु परेको थियो। आत्महत्या गर्नुअघि उनी न्यायका लागि लडिरहेकी थिइन्।

चेतावनी कि सहयोग?

समर्थकहरूका प्रस्तुति दिन र उनीहरूसँग अन्तरक्रिया गर्न चौबिसै घण्टा काम गर्नु पर्ने अवस्थाका कलाकारहरूलाई अवास्तविक चरित्रले केही राहत दिन सक्छ।

१९ वर्षकी हान येवान हालै घोषणा भएको किशोरीहरूको समूह मिमीरोजकी 'लिड भोकलिस्ट' वा प्रमुख गायिका हुन्।

चार वर्ष तालिम लिएकी उनले मासिक रूपमा कैयौँ मुल्याङ्कनहरूको सामना गर्नुपर्‍यो। त्यसमा उल्लेख्य प्रगति नदेखाउने व्यक्तिहरूलाई हटाउने गरिएको थियो।

""म त मौका नै पाउँदिन भनेर चिन्तित थिएँ,"" येवानले भनिन्।

के पप स्टार रातारात बन्न सकिदैँन। र नयाँ नयाँ समूह आइरहँदा आफूलाई स्थापित गर्न पनि कठिन छ।

आफूहरूले प्रत्येक दिन १२ घण्टा भन्दा बढी समय अभ्यास गरेको सुनाउने उनी प्रशंसकहरूले आफ्नो मौलिकता मन पराउने बताउँछिन्।

तर गैर मानवको प्रवेशले उनी चिन्तित छिन्।

""पछिल्लो समयमा प्रविधिमा यति सुधार भएको छ मलाई डर लाग्छ भर्चुअल चरित्रहरूले मानिसहरूले रुचाएका वास्तविक पात्रको स्थान लिनेछन्।""

तर अरू कतिपय के-पप समूहहरूले नयाँ प्रविधिलाई आत्मसात गरिसकेका छन् र यो व्यापार निरन्तर उकालो लाग्ने ठानिएको छ।

डिजिटल मानव र अभटारको बजारको आकार सन् २०३० सम्म ५२७.५८ अर्ब डलरको पुग्ने प्रक्षेपण एउटा परामर्श कम्पनी इमर्जेन रिसर्चले गरेको छ।

कम्तीमा चारवटा के-पपका सबैभन्दा ठूला मनोरञ्जन कम्पनीहरूले आफ्ना चर्चित कलाकारका भर्चुअल आवरणका लागि व्यापक रूपमा लगानी गरिरहेका छन्।

सन् २०२२ मा सबैभन्दा बढी आम्दानी गर्ने पाँच वटा मुख्य समूहमा पनि त्यस्तो प्रवृत्ति देखिएको छ।

आफ्नो अवास्तविक प्रतिलिपि प्रस्तुत गर्ने अवसरले जिउँदा कलाकारले कहिल्यै पनि गर्न नसक्ने किसिमले समय र भाषाको अवरोध चिर्न उनीहरूलाई मद्दत गरिरहेको छ।"
"नयाँ वर्षको प्रसङ्ग आउनासाथ हामी सबैको मनमा नयाँ उत्साह जागृत हुन्छ। अहिले हामी नेपालसहित एशियाका विभिन्न देशमा फेरि एउटा नयाँ वर्ष मनाउने क्रममा छौँ।

सांस्कृतिक विविधता भएका विभिन्न देशमा अनेकौँ संवत्‌ र पात्रो/पञ्चाङ्गहरू प्रचलनमा छन्। त्यसैले त्यहाँ ३६५ दिनमा धेरै नयाँ वर्षहरू मनाउने गरिएको पाइन्छ।

नेपालमा विक्रम संवत्‌ले सांस्कृतिक र औपचारिक मान्यता पाएको छ। त्यसअनुसार वैशाख १ गते संवत् २०७९ को नयाँ वर्ष मनाइँदैछ।

तर यो दिन वर्ष परिवर्तन भएको मान्ने चलन नेपालमा मात्र सीमित छैन। भारत, बाङ्ग्लादेश र श्रीलङ्कासहित एशियाका केही अन्य देशमा पनि यही दिन नयाँ वर्ष मनाइन्छ।

कालगणनाको महत्त्व किन?

मानवजातिले आफूले प्रकृतिमा देख्ने घटनाक्रम तथा परिवर्तन अनि आफ्नो व्यवहार र गतिविधिको लेखाजोखा र व्यवस्थापन गर्न समयको गणना गर्न थाल्यो।

त्यसका लागि परापूर्वकालदेखि नै निश्चित समय तोकेर कालनिर्धारण गर्न थालियो।

गणितीय र ज्योतिषीय ज्ञान विस्तार भएसँगै समयलाई दिन र रातमा मात्र सीमित नराखेर वार, तिथि, महिना र वर्षजस्ता अवधिमा वर्गीकरण गरियो।

संवत् जुनसुकै भए पनि पूर्वीय ज्योतिषीय परम्परा अनुसरण गर्ने अधिकांश पञ्चाङ्गमा वैशाख १ मा नयाँ वर्ष आरम्भ हुन्छ।

सूर्यको स्थितिअनुसार दिनरात र मिति छुट्याइने कुरा त सर्वविदितै छ। त्यसैगरी चन्द्रमाको कलाअनुसार तिथि र पक्ष निर्धारण गरिन्छ।

सृष्टिको संरचना चैत्र शुक्ल प्रतिपदामा भएकाले त्यस दिनलाई वर्षको पहिलो दिन मान्ने प्रावधान भएको वैदिक ज्योतिषको शास्त्रीय मान्यता छ। प्रसिद्ध ग्रन्थ ""हेमाद्रि""मा यो कुरा लेखिएको छ।

विधिवत् वर्षसहित कालगणना आरम्भ गरिँदाको पहिलो दिनलाई वर्षको पहिलो दिन मानिएको हुनसक्ने आधारहरू छन्।

पूर्वीय वैदिक ज्योतिषशास्त्रको प्रसिद्ध ग्रन्थ ""सिद्धान्तशिरोमणि"" मा भास्कराचार्यले लङ्कामा सूर्योदय हुँदा सूर्यकै वार अर्थात् आइतवार र चैत्र शुक्लपक्षको प्रतिपदा तिथि परेको लेखेका छन्।

लङ्कानगर्यामुदयाच्च भानोस्तस्यैव वारं प्रथमं बभूव।

अनि ३६५ दिनको वार्षिक चक्रको आरम्भ पनि त्यही तिथिबाट गर्न थालिएको मानिन्छ।

नयाँ वर्ष कसरी निर्क्योल गरिन्छ?

चान्द्रमानबाट हेर्दा चैत्र शुक्लप्रतिपदाको दिनदेखि नयाँ वर्ष मान्ने र सौरमानअनुसार सूर्य मेषराशिमा प्रवेश गर्ने प्रथम सूर्योदयलाई वर्षको पहिलो दिन मान्ने चलन छ।

शुक्लपक्षको प्रतिपदा (परेवा) देखि कृष्णपक्षको अमावास्या (औँसी) सम्मको अवधिलाई चान्द्रमान भनिन्छ । एउटा राशिमा सूर्य प्रवेश गरेको समय (सङ्क्रान्ति) देखि अर्को राशिमा सूर्य प्रवेश गरुन्जेल (अर्को सङ्क्रान्ति) सम्मको अवधिलाई सौरमान भनिन्छ।

साधारणतया चैत्र शुक्लप्रतिपदा भएको तथा मेषराशिमा सूर्य प्रवेश गरेको दिन अर्थात् वैशाख १ गतेलाई नयाँ वर्षको पहिलो दिन मान्ने प्रावधान छ। तर कालगणना गर्दा अढाई-अढाई वर्षमा पर्ने अधिकमास (मलमास) का कारण र कहिलेकाहीँ तिथि क्षय हुने हुँदा समय मिलाउँदा एकैदिन दुवै कुरा सधैँ एकैचोटि पर्दैनन्। त्यसैले चान्द्रमान र सौरमानअनुसार गणना गरेर नयाँ वर्ष निर्धारण गर्न थालियो।

पञ्चाङ्गमा हुने तिथि चान्द्रमानअनुसार र भित्तेपात्रमा लेखिने मिति सौरमानअनुसार गणना गरिएका हुन्। त्यसै कारणले हामीले मनाउने तिथिअनुसारका चाडपर्व र जन्मतिथिहरू प्रत्येक वर्ष एकै मितिमा पर्दैनन्।

यसपालि नयाँ वर्षको पहिलो दिन बुधवार परेको छ। तर चैत्र शुक्लप्रतिपदा अघिल्लो दिन अर्थात् चैत्र ३१ गते परेको थियो तथा सूर्यले मेषराशिमा पनि त्यही दिन प्रवेश गरेको थियो।

चान्द्र र सौर्य दुवै मानले एकैदिन परे पनि भोलिपल्टको दिनलाई किन नयाँ वर्षको आरम्भ मानियो त?

मङ्गलवार सूर्यले राशिप्रवेश मेषमा गरे पनि ज्योतिषीय एवं धर्मशास्त्रीय मतानुसार सूर्योदय उप्रान्तको समयमा प्रवेश गरेको हुनाले सूर्योदय भएको समयमा जुन तिथि हुन्छ त्यसैलाई आधार मानेर दिन निर्धारण गर्ने प्रचलन छ। त्यसैले यसपालि बुधवारलाई नयाँ वर्षको पहिलो मानिएको हो।

काठमाण्डू उपत्यकामा पाइएका प्राचीन अभिलेखहरूमा धेरै संवत्‌हरू उल्लिखित भएको देखिन्छ।

तीमध्ये कलिगत संवत्, विक्रम संवत्, शक संवत्, मानदेव संवत् र नेपाल संवत् प्रमुख हुन्।

यी सबै संवत्‌को धार्मिक, सांस्कृतिक र ऐतिहासिक महत्त्व छ।

कलिगत संवत्‌को विक्रम संवत्‌सँग अन्तर ३,०४४ वर्ष र शक संवत्‌सँग ३,१७९ वर्ष छ।

विक्रम संवत् राजा विक्रमादित्य र मानवदेव संवत् राजा मानदेवको सम्मानमा नामकरण गरिएको मान्यता छ।

चन्द्र शमशेर प्रधानमन्त्री हुँदा नेपालमा विक्रम संवत्‌लाई सरकारी कामकाजमा प्रयोग गर्न थालिएको मानिन्छ। हिजोआज ग्रिगोरीअन पात्रोअनुसारको इस्वी संवत् पनि चलनचल्तीमा छ।

नेपालमा मनाइने अरू नयाँ वर्ष कुनकुन हुन्?

वैशाख १ र ज्यानुअरी १ बाहेक नेपालमा अरू नयाँ वर्ष पनि मनाइन्छ।

नेपाल संवत्‌को नयाँ वर्ष

काठमाण्डू उपत्यकामा विसं ९३७ को मध्यान्तरदेखि नेपाल संवत् प्रारम्भ भएको देखिन्छ। कार्तिक शुक्ल प्रतिपदा तिथिका दिनदेखि यो संवत्‌ फेरिन्छ। नेपाल संवत्‌को गणना चान्द्रमानअनुसार हुन्छ।

नेवार समुदायमा यो संवत्‌को ठूलो सांस्कृतिक महत्त्व छ।

नेपालमा हिमाली र पहाडी समुदायका मानिसहरू आफ्नो जातिगत नयाँ वर्षको रूपमा ल्होसार मनाउँछन्।

केही हिमाली जिल्लामा बसोबास गर्ने केही समुदायले पौष शुक्ल प्रतिपदामा तोला ल्होसार, तामाङ तथा अन्य समुदायले माघ शुक्लप्रतिपदामा सोनाम ल्होसार र शेर्पाहरूले फागुन शुक्लप्रतिपदामा ग्याल्पो ल्होसार मनाउँछन्।

गुरुङ समुदायले पौष १५ गते मितिका आधारमा तमु ल्होसार मनाउने गरेको छ।

ल्होसार विभिन्न १२ जनावरको नाममा वर्गीकरण गरिएको छ । पहिलो वर्ष मुसादेखि सुरु हुँदै बाह्रौँ सुँगुरमा सकिन्छ। अनि फेरि त्यही चक्र दोहोरिन्छ।

माघ १ र माघी

किराँत समुदायले मान्ने गरेको येल संवत्‌को नयाँ वर्ष माघ १ गते पर्छ।

माघे सङ्क्रान्तिका दिन थारू समुदायले पनि माघीका रूपमा नयाँ वर्ष मनाउँछ। तर उक्त समुदायमा संवत् गणना भने टुटेको देखिन्छ।

अन्यत्र कहाँकहाँ वैशाख १ मा नयाँ वर्ष मनाइन्छ?

नेपाल, भारत, बाङ्ग्लादेश, श्रीलङ्का र दक्षिणपूर्वी एशियाका केही देशमा यही दिन नयाँ वर्ष मनाइन्छ।

भारत

ब्रिटिश औपनिवेशिक शासनका बेला भारतमा ग्रिगोरीअन पात्रो प्रचलनमा आयो। तर चाडपर्वहरू भने तिथिअनुसार मनाउने प्रचलन कायम नै छ।

भारतका केही प्रान्तमा वैशाख १ गते नयाँ वर्ष मनाइने गरेको छ।

पञ्जाबः बैशाखी
केरलाः विशु
असमः बिहु
तमिलनाडुः पुठान्डु
उडिसाः पान सङ्क्रान्ति
बङ्गाल र त्रिपुराः पोइला बैशाख

बाङ्ग्लादेश

बाङ्ग्लादेशमा पनि भारतको बङ्गालमा जस्तै ""पोइला बैशाख"" अर्थात् पहिलो वैशाख भनेर नयाँ वर्ष मनाइन्छ।

थाईल्यान्ड

थाईल्यान्डमा नयाँ वर्षलाई ""सङ्क्रान"" पर्व भनिन्छ। नयाँ वर्षको अघिल्लो र पछिल्लो दिनसहित तीन दिन उल्लासपूर्वक यो पर्व मनाइन्छ।

संस्कृतको शब्द सङ्क्रान्तिबाट ""सङ्क्रान"" भनिएको विज्ञहरूको मत छ।

बर्मा

बर्माको नयाँ वर्षलाई ""थिङ्ग्यान"" जलोत्सव भनिन्छ।

बर्मेली भाषामा थिङ्गयानको अर्थ फेर्नु हो। स्तूपहरूमा भएका बुद्धका मूर्तिमा पानी चढाएर पखालेको पानी सेचन गरेर पवित्रताका साथ सुख समृद्धिको कामना गर्ने पर्वका रूपमा यसलाई लिइन्छ ।

लाओस

लाओसमा वैशाख १, २, ३ गते गरी तीन दिन नयाँ वर्षको उत्सव मनाइन्छ। त्यहाँ नयाँ वर्षलाई ""सङ्क्रान"" वा ""पी माय"" भनिन्छ। यसको अर्थ नयाँ सङ्क्रान्ति वा नयाँ वर्ष भन्ने हुन्छ।

क्याम्बोडियामा नयाँ वर्षलाई ""चौल छ्नाम थमाय"" भनिन्छ। यसको अर्थ नयाँ वर्षको प्रवेश हुन्छ।"
"जापानमा एक प्राध्यापकले निर्माण गरेको चाट्न मिल्ने खालको टीभी स्क्रीनको प्रोटोटाइपले खानेकुराको स्वाद दिन सक्ने विवरण समाचारसंस्था रोयटर्स ले प्रकाशित गरेको छ।

टेस्ट-द-टीभीको सङ्ज्ञा दिइएको उक्त उपकरणमा १० वटा बट्टाले स्क्रीनमाथि बिछ्याइने ""स्वच्छ झिल्ली"" मा स्वाद छर्किन्छन्। टीभी हेर्ने मानिसले त्यो झिल्ली चाटेर टीभीमा देखिएको कुराको स्वाद चाख्न सक्छन्।

बजारमा ल्याउनेगरी उत्पादन गरिएमा उक्त टीभीको मूल्य ८७५ डलर (अर्थात् एक लाख नेपाली रुपैयाँभन्दा केही बढी) पर्न जाने उनको अनुमान छ।

डेटा भण्डारण गर्न अब 'हार्ड ड्राइभको साटो डीएनए', यो कसरी सम्भव छ
इन्टरनेटभित्र एउटा छुट्टै संसारः के हो मार्क जकरबर्गको योजना

""घरमै बसेको बेला पनि मानिसहरूलाई बाहिरको संसारमा भएको कुनै रेस्टुराँमा खाएको अनुभव प्रदान गर्न सम्भव बनाउने उद्देश्य हो,"" उनले रोयटर्ससँग भने।

स्वाद प्रवाहित गर्ने प्रविधि प्रयुक्त अन्य सम्भावित साधन उत्पादन गर्न उनले उत्पादकहरूसँग कुरा गरिरहेको बताइएको छ।

प्राध्यापक मियाशिताले स्वाद 'डाउनलोड' गर्न सकिने प्रविधियुक्त विश्वको परिकल्पना गरेका छन्।

उनका अनुसार कोभिड-१९ महामारी फैलिएको बेला यस्तो प्रविधिले मानिसहरूलाई बाह्य संसारसँग सम्पर्कमा राख्ने शैलीलाई बलियो बनाइदिन सक्छ।

तर केही मानिसले महामारीको बेला स्वाद चाख्न मिल्ने टीभी सार्वजनिक गर्ने उपयुक्त समय नभएको धारणा सामाजिक सञ्जालमा व्यक्त गरेका छन्।

""महामारीको बेलामा?"" एक जनाले ट्विटरमा लेखे।

अर्का एक जनाले भने कोभिडकालमा ""महत्त्वपूर्ण आविष्कार गर्न सकिने धेरै सम्भावना"" भएको भन्दै ठट्टा गरे।

विगतमा पनि मियाशिता र उनका विद्यार्थीले स्वादसँग सम्बन्धित विभिन्न साधनहरू बनाएका छन्।

तीमध्ये एउटा काँटाले ""खानाको स्वाद अझै राम्रो"" बनाउने बताइन्छ।

पत्रकारहरूलाई एक विद्यार्थीले उनको नयाँ आविष्कार प्रयोग गरेर देखाइन्।

ती छात्राले आफूलाई ""गुलियो चकलेट"" चाहिएको उक्त उपकरणलाई बताइन्। केही प्रयासपछि उनले निर्देशन दिएअनुसार त्यसले प्लास्टिकको झिल्लीमा चकलेटको स्वाद छर्किदियो।"
अकामाई टेक्नोलोजीले गरेको एउटा अध्ययनले दैनिक दुई करोड अकाउन्ट ह्याक हुने प्रयास हुने देखाएको छ।
"फ्रेडेरिक डुएरिङ्क जौहरी होइनन्, तर उनको अर्को काम हार बनाउनु छ। यसमा बहुमूल्य पत्थरको छैन बरु एउटा सानो बाकस हो।

अहिले यो पाँच सेन्टिमिटर लामो र पाँच सेन्टिमिटर चौडा छ। तर डुएरिङ्क यसको आकार घटाउन कटिबद्ध छन्। यो कुनै आभूषण पनि होइन।

द नेदरल्यान्ड्समा रहेका यी उद्यमी स्टार्टअप सेन्ट्रोनिक्सका सहसंस्थापक हुन्। उनको कम्पनीले अत्तर प्रिन्टिङ मशीन चलाउँछ।

एउटा प्रश्नावलीमा ग्राहकले दिने उत्तरका आधारमा एल्गोरिदमको प्रयोग गरी त्यो उपकरणले मागबमोजिम अत्तर बनाउँछ।

स्क्रीन चाटेर 'खानेकुराको स्वाद चाख्न सकिने' नयाँ प्रविधिको टीभी!
डेटा भण्डारण गर्न अब 'हार्ड ड्राइभको साटो डीएनए', यो कसरी सम्भव छ

तर डुएरिङ्क अहिले त्यही प्रविधिलाई सानो स्वरूपमा प्रयोग गर्न चाहन्छन्।

डिजिटल अत्तरलाई चलनमा ल्याउने उनको लक्ष्य छ।

उदाहरणका लागि चलचित्र हेर्दा गर्न तपाईँ आफ्नो फोनमा यसलाई चलाउने एप राख्न सक्नुहुन्छ। त्यसबाट चलचित्रका विशेष दृश्यमा यसले वासना छर्छ।

यद्यपि उत्कृष्ट उपकरण तयार भइनसकेको डुएरिङ्क स्वीकार्छन्।

यसको अहिलेको आकार र ब्याटरी धेरै नटिक्ने समस्या तथा वासनाको गुणस्तर र प्रवाहजस्ता सीमितताहरू छन्। तर उनी आशावादी छन्।

उनी भन्छन्, ""हाम्रो प्रोटोटाइपमा हामीले यो सोचलाई प्रमाणित गरेका छौँ र अहिले यसरी काम गर्ने केही पनि छैन त्यसैले हामी प्याटन्टका लागि निवेदन दिँदैछौँ।""

त्यसपछिको चरणमा प्रयोग गर्न मिल्ने बनाउनका लागि लगानीकर्ताको मन जित्नु र थप विकासका लागि लगानी जुटाउनुपर्नेछ।

मानिसहरूलाई उनीहरूको नाकको मागअनुसार वासना पुर्‍याउने कोसिस गर्ने डुएरिङ्क पहिलो व्यक्ति होइनन्।

उनलाई यो खोजमा आफूभन्दा अघि कैयौँ उद्यमीहरूले खर्च गरिसकेको पनि थाहा छ।

प्राचीन ग्रीसमा समेत यसलाई प्रयोग गर्न खोजिएको ठानिन्छ।

एउटा प्राचीन कवितामा भोजका लागि जम्मा भएका पाहुनासमक्स कसरी सुगन्ध फैलाइयो भन्ने वर्णन गरिएको पाइन्छ।

त्यसमा ढुकुरलाई सुगन्धित तेलमा डुबाएर छाडेपछि ढुकुर भेला भएका मानिसमाथि उड्दा त्यसले सुगन्ध फैलाउने उल्लेख गरिएको छ।

चलचित्र युगमा सन् १९१६ को आरम्भमा दृश्यमा वासना पनि मिश्रण गर्ने प्रयास भएको थियो।

त्यस बेला एकजना सिनेमा मालिकले वार्षिक रोज बोउल अमेरिकन फुटबल गेमलाई गुलाबको तेलको सुवाससहित देखाउने कुरामा जोड दिए।

त्यसपछि आयो स्मेलोभिजन। त्यसलाई सुरुमा सेन्टोभिजन पनि भनिन्थ्यो।

त्यसमा दर्शक बस्ने कुर्सीमा पाइपहरू टाँसिएका हुन्थे र उनीहरूले हेरिरहेका दृश्यसँग मिल्दाजुल्दा वासना र गन्ध छाड्ने प्रबन्ध गरिएको हुन्थ्यो।

सन् १९६० मा 'सेन्ट अफ मिस्ट्री' बनेपछि उक्त प्रविधिले निकै चर्चा पायो। तर प्राविधिक रूपमा कमजोर भएकाले स्मेलोभिजन असफल रह्यो।

त्यसको प्रतिस्पर्धी प्रणाली आरोमारामाले पनि उस्तैखाले प्राविधिक समस्या झेल्नुपर्‍यो।

सन् १९९० ताका स्टार्टअप डिजिसेन्ट्सले आईस्मेल सोचको सुरुवात गर्‍यो।

उसले दुई करोड डलर लगानी पनि जुटायो।

एउटा परिवर्तन गर्न मिल्ने कार्ट्रिजका माध्यमबाट वासना आउने व्यवस्था मिलाइएको थियो।

तर त्यसले राम्ररी काम गर्न सकेन र सन् २००१ पछि उक्त कम्पनी लगानीविहीन बन्न पुग्यो।

अहिले पनि प्रविधि एकदमै अत्याधुनिक हुँदा पनि दृश्यसँग ठ्याक्कै मिल्ने वासना वा गन्ध आउने प्रवधिको कमी रहेकै छ।

डुएरिङ्कको प्रतिबद्धताले सफलता पाउनका निम्ति उनले केही महत्त्वपूर्ण चुनौतीबाट पार पाउनुपर्ने आवश्यक हुन्छ।"
"यती एअरलाइन्स दुर्घटनाबारे अनुसन्धान गर्न सरकारले गठन गरेको आयोगका एक जना अधिकारीले हवाई दुर्घटना छानबिनका लागि नेपालले ब्रिटेन, फ्रान्स र सिङ्गापुरजस्ता देशबाट सहयोग लिनसक्ने बीबीसीलाई बताएका छन्।

नेपालको हवाई दुर्घटना अनुसन्धान क्षमता अभिवृद्धि गर्न सहयोग गर्ने सम्झौता ती तीन देशसँग रहेको भन्दै दुर्घटना जाँच आयोगका सदस्य सचिव बुद्धिसागर लामिछानेले अन्य देशहरूले पनि सहयोगका लागि चासो देखाएको उल्लेख गरे।

यती एअरलाइन्सको एटीआर नाइनएन-एएनसी कल साइनको विमान गएको आइतबार पोखरामा दुर्घटनाग्रस्त हुँदा चालकदलका सदस्य सहित त्यसमा सवार ७२ जनाको मृत्यु भएको ठानिएको छ।

७१ जनाको मृत्यु पुष्टि भएपनि बाँकी एकजनाको शव यो समाचार लेख्ने बेलासम्म फेला परेको भन्ने विवरण आएको छैन।

उक्त दुर्घटनापछि सरकारले नेपाल सरकारका पूर्वसचिव नगेन्द्रप्रसाद घिमिरेको संयोजकत्वमा पाँच सदस्यीय छानविन आयोग गठन गरेको छ। मन्त्रिपरिषद्ले उक्त आयोगलाई ४५ दिनभित्र आफ्नो प्रतिवेदन प्रस्तुत गर्न भनेको छ।

दुर्घटनाबारे बुझ्न विदेशी विज्ञ नेपालमा

सरकारी अधिकारीहरूका अनुसार फ्रान्स सरकारको हवाई सुरक्षा सम्बन्धी निकाय बीईए, विमान निर्माता कम्पनी एटीआर र युरोपेली नागरिक उड्डयन सुरक्षा निकायका विज्ञहरू यतिबेला काठमाण्डूमा छन्।

पर्यटन तथा नागरिक उड्डयन मन्त्रालयका सहसचिव तथा जाँचबुझ आयोगका सदस्यसचिव बुद्धिसागर लामिछाने भन्छन्, “जुनसुकै विमान दुर्घटनामा पनि जुन देशमा जहाज बनेको छ, त्यो देशको नियामक निकायका अनुसन्धानकर्ताहरू आउँछन्। फ्रान्सको नियामक निकाय र एटीआरका १०-११ जना अनुसन्धानकर्ताहरू आएका छन्।”

उनका अनुसार ती निकायका प्रतिनिधि दुर्घटनास्थल पुगेको र उनीहरूले नेपाललाई अनुसन्धानमा सहयोग गर्ने प्रतिवद्धता जनाएका छन्।

लामिछानेले थपे, “जहाज उत्पादन फ्रान्समा भयो। अध्ययन गर्दै जाँदा जहाजको प्राविधिक विषयमा हामीलाई केही विश्लेषण चाहियो भने उनीहरूले दिने भए। एटीआरकै कुनै पार्टपुर्जाको परीक्षणको काम गर्नुपर्ने भयो भने पनि गर्ने भए। हामीले आवश्यक पर्‍यो भने उनीहरूबाट केही सुझाव लिन सक्छौँ।”

विमान उड्दा र अवतरण गर्दा किन फोन चलाउन दिइँदैन
यती एअरलाइन्सको विमानबाट निकालिएको 'ब्ल्याक बक्स' कुन देश पठाउने?

कतिपय विवरणमा दुर्घटनास्थलबाट फेला परेको विमानको 'ब्ल्याक बक्स' परीक्षणका लागि फ्रान्स लैजाने तयारी भइरहेको उल्लेख गरिएको भएपनि त्यसबारे कुनै निर्णय नभइसकेको दुर्घटना जाँच आयोगले जनाएको छ।

आयोगका सदस्य सचिवले केही दिनमा उक्त 'ब्ल्याक बक्स'लाई परीक्षणका लागि विदेश पठाउने विषयमा निर्णय गरिने बताए।

हवाई सुरक्षा जाँचको नेपालको सामर्थ्य

बारम्बार भएका हवाई दुर्घटना सहितका कारणले गर्दा सन् २०१३ यता नेपाललाई युरोपेली सङ्घको उड्डयन सम्बन्धी निगरानी सूचीमा राखिएको छ।

उक्त निगरानी सूचीका कारण नेपाली जहाजहरूलाई युरोपमा उडान गर्न प्रतिबन्ध लगाइएको छ भने ईयूजस्ता निकायहरूले नेपालको उड्डयन सुरक्षाको अवस्थाबारे नियमित रूपमा जाँच समेत गर्दै आएका छन्।

अधिकारीहरू नेपालमा हवाई दुर्घटना जाँचका लागि दक्ष जनशक्ति रहेको बताउँदै उनीहरूको क्षमता अभिवृद्धिका क्षेत्रमा पनि काम हुने गरेको बताउँछन्।

यसपटक पोखरामा भएको दुर्घटना अनुसन्धानमा आवश्यकता अनुसार अन्तर्राष्ट्रिय सहयोग समेत लिन सकिने पर्यटन मन्त्रालयको नागरिक उड्डयन महाशाखाका प्रमुख समेत रहेका आयोगका सदस्य सचिव लामिछानेले बताए।

उनले बीबीसीसँग भने, “दुर्घटनाको जाँच क्षमता अभिवृद्धि गर्न सघाउने सम्बन्धमा ब्रिटेन, फ्रान्स र सिङ्गापुरसँग हाम्रो सम्झौता नै छ। यसमा पनि हामी लागिरहेका छौँ। आवश्यक पर्‍यो भने उनीहरूको सहयोग मज्जाले लिन सकिन्छ। उनीहरू त्यसका लागि तयार पनि छन्। एमओयु नै नभएका अन्य कतिपय देशहरूले पनि हामीहरू सहयोग गर्न तयार छौँ भनिरहेका छन्।”

दुर्घटना भएको विमान कस्तो खालको हो?

ब्रिटेनस्थित युनिभर्सिटी अफ लफ्‌बरका एक जना उड्डयन सुरक्षा विज्ञ डेभिड ग्लिभ एटीआर ७२ लाई चलनचल्तीको विमानका रूपमा लिइने बताउँछन्।

उनले बीबीसीको न्यूजआवर कार्यक्रमसँग भनेका छन्, “टर्बोप्रोप एअरलाइन्समध्ये यसलाई धेरै चलनचल्तीको विमानका रूपमा लिने गरिन्छ। यूकेमा तीनवटा वायुसेवाले यसलाई प्रयोग गरिरहेका छन्। यो स्थिर खालको चलनचल्तीको विमान हो।”

उनले एटीआर ७२ सँग सम्बन्धित केही हवाई दुर्घटनाहरू भएको भएपनि युरोपमा त्यति धेरै दुर्घटनाको जोखिम नदेखिएको बताए।

'एभिएशन सेफ्टी नेटवर्क' को वेबसाइटका अनुसार एटीआर ७२ का विभिन्न ३८ दुर्घटनामा ३९८ जनाको ज्यान गएको छ।

सन् २०१४ र सन् २०१५ मा दुईवटा ट्रान्सएसिया एअरवेजको एटीआर विमान दुर्घटनाग्रस्त भएपछि ताइवानले केही समय उक्त कम्पनीका विमानहरूलाई विशेष परीक्षणका लागि आदेश दिएको थियो।

सन् १९८० को दशकयता निरन्तर एटीआर विमानहरू छोटो र क्षेत्रीय स्तरका उडानहरूका लागि प्रयोगमा रहेका बताइन्छ।

एटीआर ७२ फ्रान्स र इटालीको साझेदारीमा निर्माण गरिएको विमान हो। यती एअरलाईन्सको दुर्घटनाग्रस्त विमान १५ वर्ष पुरानो भएको बताइन्छ।

यसलाई सबैभन्दा पहिला सन् २००७ मा भारतको किङफिशर एअरलाइन्सले खरिद गरेको थियो।

उक्त भारतीय वायुसेवा कम्पनी बन्द भएपछि थाइल्यान्डको नोक एअरले एप्रिल २०१३ मा सो विमान किनेको थियो।

थाइल्यान्डमा ६ वर्ष उडान भरेपछि उक्त विमान सन् २०१९ मा यती एअरलाइन्सले किनेको थियो। र त्यसयता नाइनएन-एएनसी कल साइनसहित उसले उडान गर्दै आएको थियो।

पोखरामा अन्तर्राष्ट्रिय विमानस्थल नजिकै भएको दुर्घटनापछि नेपाल नागरिक उड्डयन प्राधिकरणका उडान निरीक्षकहरूले नेपालमा रहेका सबै एटीआर-४२ र एटीआर-७२ विमानको परीक्षण गरेको अधिकारीहरूले बताएका छन्।

नागरिक उड्डयन प्राधिकरणका प्रवक्ता जगन्नाथ निरौलाले ती वायुयानमा कुनै प्राविधिक त्रुटि फेला नपरेको बताए।

दुर्घटनाले उठाएका प्रश्न के के हुन्?

दुर्घटनाग्रस्त विमानको चालक दलको सदस्यमा प्रशिक्षक पाइलट कमल केसी र क्याप्टेन अन्जु खतिवडा रहेका थिए।

हवाई उड्डयन क्षेत्रका कतिपय जानकारहरूले जहाज नियन्त्रणबाहिर गएका कारण दुर्घटना भएको हुनसक्ने आफूहरूलाई लागेको भन्दै प्रारम्भिक प्रतिक्रिया दिएका छन्।

एक जना अनुभवी पाइलट प्रचण्डजङ्ग शाहले बीबीसीलाई भने, “पोखराको मौसम पनि राम्रो थियो। भिजिबिलिटी पनि राम्रो थियो। पाइलटहरूले रन वे वान टु मा ल्यान्ड गर्छु भनेर प्रयास पनि गरेको छ। तर जुन त्यो भिडिओ क्लिप्समा देखिएको छ, त्यसबाट प्लेन रनवेको थ्रेसहोल्डबाट एकदमै नजिक छ।”

उनले थपे, “भुईँबाट त्यति थोरै उचाइ भएको ठाउँमा जुन किसिमले जहाजले ब्याङ्क गरेको छ त्यो हेर्दा जहाजको नियन्त्रण राम्रोसँग भएन।”

उनले पछिल्लो दुर्घटनापछि नेपालले उड्डयन क्षेत्रमा खेपिरहेको कालोसूचीबाट नाम हटाउन थप कठिन हुने आशङ्का पनि व्यक्त गरे।

त्यसबाहेक भर्खरै सञ्चालनमा आएको पोखरा अन्तर्राष्ट्रिय विमानस्थलमा विदेशका वायुसेवाहरूलाई आकर्षण गर्न पनि चुनौती देखापर्न सक्ने उनको भनाई छ।

शाहले दुर्घटनापछि विमान वा विमान सञ्चालक कम्पनीलाई मात्रै दोषको दृष्टिकोणले हेर्नुको सट्टा नियामक निकायमाथि पनि प्रश्न उठाउनुपर्ने बताए।

उनले भने, “यहाँ नियामक निकाय र सेवा प्रदायक एउटै एजेन्सी रहेको छ। नेपाल पहाडी देश हो यहाँ जोखिम धेरै छ भन्ने थाहा पाएपछि हामीले सुरक्षाको विषयलाई बढ्ता प्राथमिकतामा राख्नुपर्‍यो। कहाँ त्रुटि छ त्यो नेपाल सरकारले पत्ता लगाएर नागरिक उड्डयन सम्बन्धी नीतिलाई परिमार्जन गर्नुपर्छ।”"
"सरकारले यती एअरलाइन्सको विमान दुर्घटनामा परेर ज्यान दुर्घटनामा ज्यान गुमाउनेहरूको शोकमा सोमवार देशभरि सार्वजनिक बिदा दिएको छ। तर उक्त निर्णयको सामाजिक सञ्जालमा तीव्र आलोचना भइरहेको छ।

धेरै फेसबुक तथा ट्विटर प्रयोगकर्ताहरूले शोक बिदालाई “भावनात्मक निर्णय”को सङ्ज्ञा दिएका छन्। त्यस्तै कतिपयले बिदा दिनुको साटो हवाई सुरक्षा जाँच तथा नियमनमा जोड दिनुपर्ने धारणा व्यक्त गरेका छन्।

राजनीतिकर्मी रञ्जु दर्शनाले आजको शोक बिदाजस्तै “पुराना, बिग्रेका विमानहरू बिदा गर्ने दिन मनाउन” सरकारलाई सल्लाह दिएकी छन्।

“अझै कति दुर्घटना, कति मानिसको ज्यान गुम्नुपर्ने हो नेपालको हवाई यात्रा सुरक्षित बनाउनको लागि?” उनले फेसबुकमार्फत् प्रश्न गरेकी छन्।

हवाईयात्रालाई सुरक्षित बनाउन नेपाल सरकारको ठूलो उद्देश्य हुनुपर्ने उनको धारणा छ।

उनले नयाँ सरकारमा समाविष्ट नयाँ दल र नेतृत्वप्रति आशा व्यक्त गर्दै हवाई क्षेत्रमा व्यापक सुधार र रूपान्तरणको आग्रह गरेकी छन्।

उस्तै मत राखेकी छन् पोलिटिकल लिटरेसी फर विमिनकी अध्यक्ष प्रकृति भट्टराईले। उनले शोक बिदाको औचित्यमाथि प्रश्न गर्दै भनेकी छन्: “आज हरेक कक्षा कोठा, कार्यालय, चिया पसल, चौतारामा असुरक्षित आकाशबारे कुरा हुनुपर्छ।

""यतिबेला बिदा हैन, झन् अनुसन्धान तीव्र हुनुपर्ने हो। सबै एअरलाइन्सका जहाजहरूमाथि छानबिन हुनुपर्ने हो। प्रत्येक जहाजको निरीक्षण हुनुपर्ने हो।""

भट्टराईले शोक बिदा र झण्डा झुकाउने निर्णय नभई समस्या समाधान गर्ने नेतृत्वको आवश्यकता रहेको मत राखेकी छन्।

दुर्घटनापछि आइतवार बसेको मन्त्रिपरिषद्को आकस्मिक बैठकले दुर्घटनाबारे छानबिन गर्न एउटा आयोग गठन गर्दै वायुसेवाहरूलाई आन्तरिक उडानमा रहेका विमानहरूको अनिवार्य प्राविधिक परीक्षण गर्न निर्देशन दिएको थियो। उक्त कार्यको अनुगमनको जिम्मा नागरिक उड्डयन प्राधिकरणले पाएको छ।

उक्त दुर्घटनापछि यती एअरका बाँकी जहाजलाई सञ्चालन गर्नुअघि पुनः परीक्षण गर्न निर्देशन दिइएको क्यानका प्राधिकरणले प्रवक्ता जगन्नाथ निरौलाले बीबीसीलाई बताए।

""त्यसपछि हाम्रा केही जाँच सूचीहरू छन्, मङ्गलवार त्यो सरर्र हेरेर उडान गर्न दिन्छौँ,"" उनले भने।

शोकमा 'वर्गीय विभेद'

केहीले भने शोक बिदासमेत ""वर्गीय"" भएको आरोप लगाएका छन्।

पत्रकार विराट अनुपमले बिदालाई कम्युनिस्ट सरकारको ""वर्गीय विभेद"" अन्त्य गर्ने ""ओपन फर्मूला""को सङ्ज्ञा दिँदै लेखेका छन्: “बहुसङ्ख्यक विपन्नले यात्रा गर्ने सडकमा हुने सवारी दुर्घटना बिदा हुँदैन। बहुसङ्ख्यक पैसावालाले यात्रा गर्ने आकाशमा हुने हवाईजहाज दुर्घटनामा बिदा हुन्छ। अनि बिदा दिने सरकारमा चाहिँ देशका दुई ठूला कम्युनिस्ट दलहरू छन्।“

अर्का ट्विटर प्रयोगकर्ता प्रमित आचार्यले “रोगव्याधि, महामारीभन्दा बढी सडक दुर्घटनाले मानिसको ज्यान लिने तथ्याङ्क भए पनि सरकार, मिडिया, निजी क्षेत्र तथा अन्य कसैले पनि सडक दुर्घटनालाई कहिल्यै गम्भीर मुद्दा वा समस्याका रूपमा नहेरेको” धारणा राखेका छन्।

उनले व्यङ्ग्यात्मक शैलीमा लेखेका छन्, ""वर्ग बडो ठूलो कुरा हो।”

मिलन देवकोटाले लेखेकी छन्, ""हवाईयात्रामा ज्यान गुमाउनेहरूको नाममा शोक बिदा तथा राष्ट्रिय झण्डा आधा झुकाउने। सडकयात्रामा ज्यान गुमाउनेहरूको नाममा मात्र श्रद्धाञ्जलिको वक्तव्य।""

उनले यसलाई सरकारको विभेदको रूपमा मानेकी छन्।

कार्टुनिस्ट रवि मिश्रले बिदाको साटो “यो समयमा दुर्घटनाका कारण र समाधान खोतल्न लगाउनुपर्ने” विचार राखेका छन्। उनले ट्विटरमा लेखेका छन्: “मान्छेलाई शोकै मनाउन सुविधाजनक समय चाहिन्न, सरकारजी!”

सरकारको प्रतिक्रिया के?

यस्ता आलोचना र सुझावहरूबारे गृह मन्त्रालय जानकार रहेको तर यस विषयमा कुनै समीक्षा भइनसकेको मन्त्रालयका प्रवक्ता फणीन्द्रमणि पोखरेलले बताए।

“यो निकै ठूलो दुर्घटना भएकाले दुःख व्यक्त गर्न बिदा दिइएको हो। यद्यपि सरकारले अत्यावश्यक सेवामा रोक लगाएको छैन,” पोखरेलले बीबीसीसँग भने।

बिदाका कारण सुरक्षा, स्वास्थ्य, सुरक्षा, खानेपानी, बिजुलीलगायत अत्यावश्यक सेवा तथा सुविधाहरू प्रभावित नभएको उनको दाबी छ।

यद्यपि यस्ता अप्रत्याशित बिदाले देशको अर्थतन्त्रमा व्यापक असर गर्ने विज्ञहरू बताउँछन्।

अर्थतन्त्रमा कस्तो प्रभाव?

अनावश्यक बिदा हुँदा विशेषगरी सार्वजनिक क्षेत्रको अर्थतन्त्रमा प्रतिदिन करिब १८ अर्ब रुपैयाँजतिको हानि हुने प्राध्यापक डा. अच्युत वाग्लेले बीबीसीसँग बताए।

""देशमा झन्डै ३६ लाख मानिसले सक्रिय रूपमा काम गर्ने आकलन छ। बिदा हुँदा अधिकांश मानिसले काम गर्दैनन् र उत्पादकत्व शून्य हुन्छ। त्यसको देखिने असर आर्थिक पाटोमा पर्छ। परोक्ष असरको त हिसाब गर्नै गाह्रो हुन्छ,"" उनले भने।

शोक बिदा ""क्षणिक आवेग तथा भावनात्मक निर्णयको परिणाम"" भएको उनको बुझाइ छ।

“भावनात्मक निर्णय लागु हुनु हुँदैन। किनकि यसले पीडित परिवारको पीडा मेट्न कुनै योगदान पुर्‍याउँदैन। बरु कर्मचारीहरू बिदामा बस्दा उद्धारदेखि राहत दिने कार्यहरू प्रभावित हुनसक्छन्,” डा. वाग्लेले बताए।

पूर्वनिर्धारित कार्यक्रम स्थगित हुनुदेखि राजस्व सङ्कलनमा समेत असर पर्ने तर दुर्घटनासम्बन्धी छानबिन र पीडित परिवारलाई राहत नहुने भएकाले शोक बिदा अनावश्यक भएको उनको ठहर छ।

“दुर्घटना भएपछि उद्धार तथा राहतमा पो ध्यान दिने हो। शोकमा परेकालाई सघाउने हो। केके न गरेझैँ बिदा दिएर सरकारको जिम्मेवारी पूरा हुन्छ? बिदाको विरोध गर्दा असंवेदनशील भएको आरोप लाग्ला। सार्वजनिक बिदाको यो संस्कार बिलकुलै अनावश्यक हो,” वाग्लेले ट्वीट गरेका छन्।"
"उडिरहेको विमानमा चुरोट सल्काएको भनेर बुधवार पक्राउ परेका एक युवालाई सार्वजनिक अपराध अन्तर्गत मुद्दा चलाउने प्रक्रिया अघि बढेको जिल्ला प्रहरी कार्यालय कैलालीले जनाएको छ।

उनलाई हिरासतमा राखेर अनुसन्धान भइरहेको र कसुर ठहर भएमा जरिवाना हुनसक्ने पनि कैलाली प्रहरी प्रमुख सोमेन्द्र सिंह राठौरले जानकारी दिएका छन्।

काठमाण्डूबाट धनगढीका लागि उडेको विमानमा चुरोट खाइरहेको पाइएपछि विमान चालक दलका सदस्यले उनलाई रोकेका थिए। विमान धनगढीमा अवतरण गरेपछि उनलाई प्रहरीको जिम्मा लगाइयो।

नेपालमा यस्ता घटना निकै दुर्लभ हुने गरेको विमान सञ्चालक र विमानस्थल कार्यालयका अधिकारीहरू बताउँछन्।

नागरिक उड्डयन प्राधिकरणले ती व्यक्ति कसरी लाइटर बोकेरै विमानसम्म पुगे भन्नेबारे अनुसन्धान गरिने जनाएको छ।

पछिल्लो समय त्रिभुवन अन्तर्राष्ट्रिय विमानस्थलमा प्रवेश गर्ने आन्तरिक हवाई यात्रुलाई पनि सुरक्षा जाँचका क्रममा पेटी, घडी र जुत्ता समेत फुकाल्न लगाइने गरिएको छ।

तर यति कडा सुरक्षा जाँचबाट कसरी ती व्यक्तिले लाइटर र चुरोट लिएर गए भन्ने प्रश्नमा त्रिभुवन विमानस्थलका प्रवक्ता टेकनाथ सिटौलाले भने-""अन्तिम सुरक्षा जाँच हुँदा राम्रोसँग हेरिन्छ। तर यहाँ सुरक्षाकर्मीको तर्फबाट पनि केही कमजोरी भएको हो की भन्ने अनुमान गरिएको छ।""

नागरिक उड्डयन प्राधिकरणले तयार गरेको नागरिक उड्डयन सुरक्षा नियमावलीमा यात्रुको 'लगेज र ह्याण्ड ब्याग' सहित उनीहरूको शरीरको पनि सुरक्षा जाँच गर्नुपर्ने उल्लेख छ।

""सुरक्षाकर्मीले वायुयान वा विमानस्थलको निषेधित क्षेत्रभित्र यात्रु वा कुनै व्यक्तिलाई प्रवेश गर्न दिनु अघि यात्रु वा त्यस्ता व्यक्तिको शरीर र निजको ह्याण्ड व्यागेज तथा व्यागेजको सुरक्षा जाँच गर्नु पर्नेछ,""नियमावलीमा भनिएको छ।

विमानमा के के लैजान पाइँदैन

उक्त ऐनमा बन्दुक, तरबार, खुकुरी, छुरा, बम, ग्रिनेड, गोली, बारुद लगायत राख्न नपाइने भनिएको छ।

ऐनमा उल्लेख भएका घातक हतियार बाहेक चुरोट सल्काउन प्रयोग गरिने लाइटर,सलाई र विद्युतीय चुरोट (भेप) पनि लैजान पाइँदैन।

""हातहतियार बाहेक आगोमा जल्ने वस्तुहरू, अरूको स्वास्थ्यमा असर गर्ने कुराहरू, जहाजको सुरक्षामा असर गर्ने सामग्री र एसिड तथा रेडियो विकिरणयुक्त वस्तुहरू विमानमा लैजान पाइँदैन,"" सिटौलाले भने।

कतिपय यात्रुहरूले विमानमा घिउ पनि बोक्न नदिइएको गुनासो गर्ने गरेका छन्।

प्रज्वलनशील पदार्थमा पर्ने घिउले जोखिम बढाउने र अचारले समेत चुहिएको अवस्थामा विमानमा जोखिम पुर्‍याउने भएकाले राम्रोसँग प्याकिङ नभएको अवस्थामा लैजान रोक लगाइने गरिएको सिटौलाले जानकारी दिए।

बुद्ध एअरका सूचना अधिकारी कर्ण राम्रोसँग प्याकिङ गरिएको घिउ बोक्न उक्त एअरले रोक नलगाएको बताउँछन्।

""पोखिने वा चुहिने जोखिम भएको अवस्थामा मात्रै हामीले घिउ लैजान रोक्छौँ। तर राम्रोसँग प्याकिङ गरिएको छ भने रोक्ने गरेका छैनौँ,"" उनले भने।

विमानमा चुरोट बोक्नै नपाइने चाहिँ होइन। तर त्यसलाई झोलामा बोक्नुपर्ने र सल्काउन प्रयोग गरिने कुनै पनि सामग्री बोक्न नपाइने व्यवस्था छ।

बन्दुक लैजाँदा गोली अरूलाई राख्न दिनुपर्ने

नेपालमा स्वीकृति प्राप्त हात हतियार वायुयानबाट लैजान पाइने व्यवस्था पनि छ।

उड्डयन सुरक्षा नियमावलीको नियम ३४ मा भनिएको छ- ""व्यक्तिले वायुयानबाट हातहतियार लैजान चाहेमा गृह मन्त्रालयबाट इजाजत लिनु पर्नेछ।""

सुरक्षाकर्मी वा हतियारको अनुमति प्राप्त व्यक्तिले आफूले लैजान चाहेको हतियारबारे नागरिक उड्डयन कार्यालय र वायुयान सञ्चालकलाई जानकारी गराउनुपर्ने व्यवस्था छ।

""त्यस्तो हातहतियार कुनै पनि अवस्थामा वायुयानभित्र प्रयोग हुन नपाउने गरी हातहतियारबाट गोली निकाली वा अन्य आवश्यक व्यवस्था गरी वायुयानका मुख्य चालक वा निजले तोकेको वायुयान कर्मचारीको जिम्मामा रहने व्यवस्था गर्नु पर्ने"" उपनियममा उल्लेख छ।

विमानस्थल कार्यालयका प्रवक्ता सिटौलाले विशिष्ट व्यक्तिको सुरक्षामा खटिएका प्रहरी तथा सैनिकले बोक्ने हतियारको गोली समेत विमानको चालकदलका सदस्यलाई बुझाउने गरिएको बताए।

नियमावली अनुसार वायुयानभित्र कसैले नियम विपरीतको कार्य गरेमा तीन महिनासम्म कैद वा १० हजार रुपैयाँ जरिवाना वा दुवै सजाय हुनसक्छ।

""विमानमा तारहरूको ठूलो सन्जाल हुने र तिनमा विद्युत् प्रवाह भइरहने कारण सानो आगोको झिल्काले पनि यसलाई खतरा पुर्‍याउन सक्छ।

""हजारौँ फिट माथि उड्ने त्यसमाथि धेरै तेल बोकेर उड्ने विमानमा आगलागी भयो भने के हुन्छ हामी कल्पना पनि गर्न सक्दैनौँ,"" उनले भने।

विमानमा हावा आवतजावत कम हुने भएका कारण चुरोटको धुवाँले अरूको स्वास्थ्यमा असर गर्ने जोखिम पनि खुला स्थानमा भन्दा बढी हुने जानकारहरू बताउँछन्।

बुद्ध एअरका सूचना अधिकारी कर्णले अत्यधिक मादक पदार्थ सेवन गरेर पनि हवाई यात्रा गर्न नपाइने बताए।

तर विमानस्थलको सुरक्षा जाँचमा मादक पदार्थ वा नशालु पदार्थ सेवन गरे वा नगरेको जाँच गर्ने गरेको पाइँदैन।"
"नेपालमा विगत एक दशकको आँकडा हेर्दा घातक विमान दुर्घटनाहरू धेरैजसो मानवीय त्रुटिका कारण भएको उड्डयन नियामकले बताएका छन्।

दुर्घटनापछाडि इन्जिनले काम नगरेकोजस्ता यान्त्रिक कारण शून्यप्राय: भएको बरु व्यवस्थापकीय पक्षमा चुक्दा दुर्घटनाहरू भएको नेपाल नागरिक उड्डयन प्राधिकरण क्यानका अधिकारीको भनाइ छ।

उनीहरूले त्यस्ता मानवीय त्रुटिलाई कम गर्न कडा कानुनी व्यवस्था तथा नियमित अनुगमनको काममा जोड दिइएको बताएका छन्।

सन् २०११ देखि २०२० को अवधिमा विमानहरूका हकमा घातक दुर्घटनादर घटेको पाइए पनि हेलिकप्टरका हकमा भने दुर्घटनादर बढ्दो क्रममा देखिन्छ।

पछिल्लो दशकको तथ्याङ्क केलाउँदा धेरैजसो दुर्घटना जहाज नियन्त्रणमा हुँदाहुँदै पनि डाँडामा ठोक्किएर भएको देखिएको छ।

यस्ता प्रकृतिका दुर्घटना एक तिहाइ छन्। तर पनि त्यसमा परेर ज्यान गुमाउनेहरू तीन चौथाइभन्दा धेरै रहेको क्यानको पछिल्लो उड्डयन सुरक्षा प्रतिवेदनले औँल्याएको छ।

त्यसपछिको अर्को मुख्य कारणका रूपमा विमान चालकले उडानका बखत सामना गर्ने प्राविधिक वा अन्य परिस्थितिजन्य अवस्थाले जहाजलाई नियन्त्रणमा राख्न नसक्नु भएको प्रतिवेदनले देखाएको छ।

नियामक अधिकारी यस्तो अवस्थालाई मानवीय त्रुटि बताउँछन्।

क्यानका उपमहानिर्देशक देवचन्द्र लाल कर्णले त्यस्ता त्रुटिको जड पछिल्लो समय 'व्यापक दायरामा' खोज्न थालिएको बताउँछन्।

""अहिले हामी त्यस्ता दुर्घटनाको कारण व्यवस्थापनबाटै सुरु भएको सोचेर अनुसन्धान गर्न थालेका छौँ,"" उड्डयन सुरक्षा नियमन गर्ने जिम्मेवारीमा रहेका कर्ण भन्छन्।

""अब पाइलट मात्र नभएर ग्राउन्ड इन्जिनियरहरूले गरेका काम, तौलका हिसाबकिताब गर्ने कामदेखि व्यवस्थापनका नीतिसम्म हेर्छौँ। दुर्घटना यी जुनकुनै पक्षमा चुक हुँदा हुन्छ।""

सम्भावित जोखिम र परिस्थितिसँग अभ्यस्त गराउनका लागि पाइलटलाई अहिले ६-६ महिनामा सिमुलेटरमा अभ्यास गर्नुपर्ने नियमलाई कडाइ गरिएको बताइएको छ।

हेलिकप्टरमा बढ्दो

सन् २०१३ यता युरोपेली सङ्घ ईयूले हवाई प्रतिबन्ध सूचीमा नेपाललाई राखेको छ जुन अझै कायम छ।

त्यसअघिका वर्षमा नेपालमा धेरै हेलिकप्टर दुर्घटना भइरहनु त्यस्तो प्रतिबन्ध लाग्नुको एउटा मुख्य कारण रहेको जानकारहरू ठान्छन्।

हवाई क्षेत्रका एकजना विज्ञ नारायणबहादुर सिंह डङ्गोलले हेलिकप्टरहरू 'अनियन्त्रित हवाई आकाश'मा उड्ने भएकाले उनीहरूलाई अनुशासनमा बाँध्ने काम चुनौतीपूर्ण रहेको बताउँछन्।

""भीएफआर भनिने आँखाले हेर्दै गरिने उडानमा बादलभित्र छिर्नै हुँदैन बरु त्यससँग दूरी कायम राखिराख्नु पर्छ भनिन्छ। तर पाइलटहरू बढ्ता आत्मविश्वासी हुने गर्छन् र ती नियम तोड्ने गरेका छन्।""

डङ्गोलका अनुसार हेलिकप्टरका हकमा पूर्ण रूपले विमानस्थलहरूबाट 'नियन्त्रित सेवा नभई सूचना मात्र दिइने' भएकाले सुरक्षित उडानका लागि पाइलटहरूको विवेकमा धेरै कुरा निर्भर रहन्छ।

""हेलिकप्टर पाइलटहरूले जोखिम लिइरहने, त्यसको नियमन र कारबाहीहरू राम्ररी हुन नसक्ने हो भने त हाम्रोजस्तो जटिल भौगोलिक अवस्था भएको देशमा दुर्घटना दोहोरिरहन्छ,"" नेपालका कयौँ विमानस्थलमा साढे तीन दशक बिताएका पूर्व वरिष्ठ एअर ट्राफिक कन्ट्रोलर डङ्गोलको भनाइ छ।

आईएफआर भनिने यान्त्रिक उडानका हकमा भने पूर्ण रूपले कन्ट्रोल टावरहरूले विमानलाई नियन्त्रण र सघाउने काम गर्छन्।

क्यानका एकजना प्रबन्धक लक्ष्मण देवकोटाले जस्तोसुकै स्वरूपको उडान भए तापनि विमानहरू निरन्तर कन्ट्रोल रुमसँग सम्पर्कमा रहनै पर्ने बताउँछन्।

सरकारले हवाई सुरक्षा समस्याबारे गत असोजमा गठन गरेको अध्ययन समितिमा सदस्यसचिव रहेका उनले भने, ""हेलिकप्टरले समेत जानकारी अपडेट गराइराख्नुपर्छ।""

हवाई दुर्घटना कम गर्ने उपाय

पहाडी क्षेत्रमा मौसममा छिटोछिटो परिवर्तन देखिने भएकाले त्यहाँ तत्काल त्यसको जानकारी पाउने सूचना प्रणालीको आवश्यकता औँल्याइने गरेको छ।

गएको दशकमा भएका हेलिकप्टर बाहेकका १९ विमान दुर्घटनामा १६ वटा छोटो धावनमार्ग हुने पहाडी विमानस्थल तर्फका हवाई मार्गमा भएको देखिन्छ।

यस्तो देखिएपछि त्यस्ता विमानस्थलमा मात्र नभएर आसपासका क्षेत्रमा जडित मौसम निगरानी क्यामेरामा विमान कम्पनीहरूलाई समेत पहुँच दिन थालिएको क्यानका अधिकारीहरू बताउँछन्।

""अचानक विकसित खतराजन्य अवस्थाहरू तत्काल एक अर्कालाई थाहा दिन सकियोस् भनेर हामीले सामाजिक सञ्जालमा समूहहरू बताएर त्यसमा सम्बन्धित पाइटल, प्राविधिक र व्यवस्थापकहरूलाई राखेका छौँ,"" उपमहानिर्देशक कर्ण थप्छन्।

""नेपालको भौगोलिक अवस्था र मौसमी विविधताका कारण सूचनालाई पर्खने सुविधा छैन। र यो अवस्थालाई सम्बोधन गर्दा धेरै दुर्घटना छल्न सकिन्छ।""

कयौँ पहाडी विमानस्थलतर्फ उड्ने क्रममा निश्चित बिन्दु पार गरेपछि फर्कने सुविधा नहुने भएकाले स्थानीय मौसमको तत्काल दिने काम जानकारी जीवनदायी हुने जानकारहरूको भनाइ पाइन्छ।"
"युरोपेली सङ्घ (ईयू) को हवाई प्रतिबन्ध सूचीमा नेपाल अझै रहिरहनुमा नेपाली हेलिकप्टरहरूको 'खराब रेकर्ड' लाई उसले एउटा एउटा प्रमुख कारण मानेको नेपाली अधिकारीहरूले बताएका छन्।

गत साता काठमाण्डूमा सम्पन्न एशिया-प्रशान्त क्षेत्रका हवाई नियामक निकायहरूको सम्मेलनको छेकोमा युरोपेली सङ्घको उड्डयन सुरक्षा निकाय (ईएएसए) का कार्यकारी निर्देशक प्याट्रिक कीले नेपाली पक्षसँग सो कुरा राखेका थिए।

नेपाल नागरिक उड्डयन प्राधिकरण (क्यान) का महानिर्देशक राजन पोखरेल चाहिँ नियमित उडानतर्फ दुर्घटनाको दर उल्लेख्य रूपमा घटेकोमा हेलिकप्टर उडानमा रहेको सुरक्षा चुनौतीलाई बेग्लै रूपमा हेरिनुपर्ने बताउँछन्।

""हेलिकप्टर उडान नियमित वा मूलधारको हवाई यातायात होइन। तसर्थ हेलिकप्टर दुर्घटनालाई हाम्रो हकमा समेत त्यसैगरी हेरियोस् भन्ने हो,"" उनी भन्छन्।

हेलिकप्टर दुर्घटनाको अवस्था कस्तो छ?

प्राधिकरणले हालै सार्वजनिक गरेको उड्डयन सुरक्षा प्रतिवेदनमा नेपालमा १० वर्षमा बर्सेनीजसो औसतमा एउटा हेलिकप्टर दुर्घटना भएको छ।

हेलिकप्टर दुर्घटनामा ज्यान गुमाउनेहरूको वार्षिक औसत सङ्ख्या पाँच छ।

तर नियमित उडानमा दुर्घटनाको दर सन् २०१० को तुलनामा तीन गुणाले घटेको पाइएको छ।

""पाँच दशमलब सात टनभन्दा कम तौलका जहाजको दुर्घटनालाई युरोपेली नागरिक उड्डयन निकाय लगायतले आफ्नो विवरणमा समेत राख्दैनन् र नेपालका हेलिकप्टरहरू त्योभन्दा कम तौलका हुन्,"" वायुसेवा सञ्चालक सङ्घ नेपालका अध्यक्ष पवित्र कार्की भन्छन्।

""नेपालको भौगोलिक अवस्थाले पछिल्ला वर्ष केही बढी हेलिकप्टर दुर्घटना भए पनि उनीहरूले यस्ता उडानको प्रकृति बुझ्दाबुझ्दै त्यसलाई समग्र नेपाली उडानमाथि प्रतिबन्ध लगाउने आधार मान्नुहुँदैन।""

सन् २०१० यता मात्रै नेपालमा १३ वटा हेलिकप्टर दुर्घटना भएका थिए। त्यसैगरी चारवटा एउटा मात्र इन्जिन भएका साना विमान र १५ वटा नियमित उडानका मल्टिइन्जिन विमान दुर्घटना भएका थिए।

सन् २०१६ मा कालीकोटमा भएको एयर काष्ठमण्डपको एउटा मात्र इन्जिन भएको यात्रुवाहक विमान दुर्घटना भएपछि नेपाल सरकारले त्यस्ता प्रकृतिका विमानलाई सामान ओसार्न (कार्गो) मात्र प्रयोग गर्न सकिने नियम बनाएको थियो।

नियमित उडानतर्फ १० वर्षमा यात्रु बोकेका बेला १४ वटा र कार्गो बोकेका बेला एउटा विमान दुर्घटनामा परेका थिए।

नेपालमा हेलिकप्टर उडानहरू हिमाली उद्धार र उच्च भेगमा पारवहनजस्ता जटिल काममा प्रयोग हुनेगरेको व्यावहारिक पक्षलाई बेवास्ता गर्न नहुने नेपाली पक्षको तर्क छ।

गतवर्ष पर्यटनमन्त्री रवीन्द्र अधिकारीसहित उड्डयन क्षेत्रका शीर्ष व्यक्तिहरूको समेत हेलिकप्टर दुर्घटनामै निधन भएकाले नेपालमाथिको प्रतिबन्ध फुकुवा पर धकेलिएको ठानिएको छ।

झन्डै छ महिना नेतृत्वविहीन भएपछि मन्त्रालय सम्हालेका योगेश भट्टराईले भदौ ९ गते आफ्नो प्राथमिकता सार्वजनिक गर्दै छ महिनाभित्र ईयूले राखेको सुरक्षासम्बन्धी महत्त्वपूर्ण चासो सम्बोधन गरिसक्ने बताएका छन्।

किन लागेको थियो प्रतिबन्ध?

सन् २०१० मा एकै वर्ष तीनवटा विमान दुर्घटना भएका थिए भने सन् २०११ मा एउटा र सन् २०१२ मा दुईवटा विमान दुर्घटना भएको पृष्ठभूमिमा त्यस्तो प्रतिबन्ध लागेको थियो।

ईयूले त्यस्तो प्रतिबन्ध लगाउँदा अन्तर्राष्ट्रिय नागरिक उड्डयन प्राधिकरण (आईकाओ) को प्रतिवेदनलाई आधार मानेको थियो।

आईकाओले भने चार वर्षपछि सन् २०१७ को जुलाईमा नेपालको प्रतिबन्ध फुकुवा गरेको थियो।

नेपालको हवाई सुरक्षाको मापदण्डमा केही सुधार भएपछि उसले सो निर्णय लिएको थियो।

तस्बिर स्रोत, CAAN

ईयूको हवाई प्रतिबन्ध सूचीमा साढे छ वर्षपछि पनि नेपाल रहिरहँदा अब त्यसको औचित्य ईयूले नै पुष्टि गर्नुपर्ने नेपाली अधिकारीहरूले बताएका छन्।

ईयूले उठाएका प्रश्न समेट्दै नेपालले अवलम्बन गरेको रणनीति र तथ्याङ्कमा देखिएका प्रगति विवरणसाथ अझै प्रतिबन्ध कायम राख्नुको औचित्य भेटघाट र पत्रमार्फत् खोजिएको प्राधिकरणको भनाइ छ।

ईयूको प्रतिबन्ध सूचीमा नेपालसहित इराक, अफगानिस्तान, सिएरा लिओन, उत्तर कोरिया, प्रजातान्त्रिक गणतन्त्र कङ्गो आदि देश छन्।

नेपालका हेलिकप्टर कम्पनीसहित १८ वटा विमानसेवाहरू ईयूको कालो सूचीमा छन्।

ईयूको प्रतिबन्धका कारण नेपाली विमान युरोपको आकाशमा उड्न पाउँदैनन् भने ईयूले आफ्ना नागरिकलाई समेत नेपाली विमान नचढ्न सचेत गराउने गर्छ।

कालो सूचीमा परेपछि नेपालले के गर्‍यो?

ईयूको अर्को सरोकार उड्डयन सुरक्षालाई व्यवस्थापकीय रूपबाट हेर्ने सङ्गठनात्मक सुधार हुनेगरी छुट्टाछुट्टै निकायको निर्माणको माग थियो।

त्यसमा एउटाको जिम्मेवारी नियमन र अर्कोको विमानस्थल सञ्चालन एवं हवाई ट्राफिक व्यवस्थापन हुनुपर्नेछ।

नियमन र व्यवस्थापन गर्ने संस्थाको सङ्गठनात्मक संरचना फेरबदलबारे ईयूले उठाएको चासो सैद्धान्तिक रूपमा सम्बोधन गरिसकिएको नेपाली अधिकारीहरू बताउँछन्।

""नियामकको सङ्गठनात्मक संरचना निर्माणमाथि संसद्‌मा गइसकेको छ र नयाँ संरचना निर्माण प्रक्रियामा छ जुन कम्तीमा एक वर्ष लाग्छ,"" क्यानका महानिर्देशक पोखरेलले भने।

प्रतिकूल मौसममा उडान गर्ने समस्या अझै रहेको बताइन्छ।

नियन्त्रित उडानका क्रममा हुने दुर्घटनाको दर दुईतिहाइभन्दा बढी हुनु त्यसकै प्रतिविम्ब रहेको विज्ञहरू बताउँछन्।

""कुनै वर्ष दुर्घटना घट्यो भन्दैमा अर्को वर्ष पनि त्यस्तै रहन्छ भन्न सकिँदैन। प्रतिबद्धता र त्यसमा चालिएका कदम महत्त्वपूर्ण हुन्,"" महानिर्देशक पोखरेल भन्छन्।

यो पनि हेर्नुहोस्"
"उक्त अवधिमा दुर्घटनामा परेका विमानमा १८ वटा मल्टी-इन्जिन अर्थात् धेरैवटा इन्जिन भएका विमान, १३ वटा हेलिकप्टर, चारवटा सिङ्गल इन्जिन विमान र दुईवटा विदेशी विमान छन्। त्यसैगरी मनोरञ्जन प्रयोजनका उडाइने केही हलुका विमानहरू पनि दुर्घटनामा परेका छन्।

हवाई दुर्घटनाका अधिकांश यस्ता घटनामा प्रतिकूल मौसम लगायतका अन्य विभिन्न पाटा औँल्याइएको पाइन्छ।

तर सर्वसाधारण मानिसमा भने अत्यन्त पुराना विमान सञ्चालन भइरहेका कारण पनि नेपालमा बेलाबखत हवाई दुर्घटना भइरहने बुझाइ रहेको पाइन्छ।

तारा एअर दुर्घटनापछि उड्डयन प्राधिकरणले ल्यायो नयाँ नियमहरू, 'दुर्घटना जाँच सुरु'
यी हुन् नेपालमा भएका केही ठूला विमान दुर्घटना, कारणबारे विज्ञ यसो भन्छन्

गत आइतवार पोखराबाट जोमसोमका लागि उडेको तारा एअरको ट्विनअटर विमान मुस्ताङको थासाङ गाउँपालिका स्थित १४,५०० फिटको उचाइमा दुर्घटनाग्रस्त अवस्थामा सोमवार बिहान फेला परेको थियो।

उक्त विमान पनि पुरानो हुनु दुर्घटनाको एउटा कारक रहन सक्ने तर्क सामाजिक सञ्जालमा कतिपयले गरिरहेका छन्।

एअरपोर्ट डेटा तथा फ्लाइटरेडार२४ जस्ता वेबसाइटका अनुसार क्यानडाली कम्पनीले उत्पादन गरेको उक्त विमान सन् १९७९ मा बनेको हो।

अर्थात् यो विमान झन्डै ४३ वर्षदेखि सञ्चालनमा थियो।

अवकाशप्राप्त पाइलट प्रचण्डजङ्ग शाह विमान कति वर्ष पुरानो हो वा कति वर्ष देखि प्रयोगमा छभन्दा पनि जहाजको आवधिक रूपमा गरिने मर्मतसम्भारको काम महत्त्वपूर्ण हुने बताउँछन्।

उनका अनुसार कुनै पनि विमानको दैनिक तथा निश्चित घण्टा उडान गरेपछि परीक्षण गरिन्छ।

त्यसबाहेक कतिपय समयमा विदेशमै लगेर पनि विमानको परीक्षण गरिन्छ।

""त्यस कारण जहाजले 'एअरवर्दिनेस कन्डिशन' पूरा गर्छ भने अर्थात् उडानका लागि योग्य छ भने त्यसलाई विमान पुरानो भएकाले दुर्घटना भएको भन्न सकिँदैन,"" शाहले भने।

उनका अनुसार विमानको इन्जिनमा धेरै किसिमका कम्प्युटर जडान गरिएको हुन्छ जसले विभिन्न पार्टपुर्जाबारे जानकारी गराइरहेको हुन्छ।

त्यस कारण उडान योग्यता कायम रहेसम्म विमान पुरानो नहुने शाहको तर्क छ।

""इन्जिनियरले उडाउन योग्य छ नभनेसम्म पाइलटले त्यो जहाज उडाउँदैन,"" उनले भने।

'मर्मतसम्भार महत्त्वपूर्ण'

हवाई उडानसम्बन्धी विज्ञ कुमार चालिसेले पनि एअरवर्दिनेस परीक्षण गरेर जहाज उडाउन योग्य भएको मानेर (पाइलटले) उडाइसकेपछि त्यसमा जहाजको समस्या परेको भन्न नमिल्ने बताउँछन्।

उनका अनुसार पछिल्लो १० वर्षमा नेपालका उड्डयन क्षेत्रसँग सम्बन्धी नियम अन्तर्राष्ट्रिय स्तरमै दाँज्न सकिनेगरी विकास गरिएको छ।

जसले गर्दा विमान सञ्चालन, मर्मतसम्भारदेखि एअरवर्दिनेस म्यानूअल लगायत अन्तर्राष्ट्रिय स्तरमा दाँज्न मिल्नेगरी तयार पारिएको चालिसे बताउँछन्।

उनका अनुसार विमान निर्माताले उपलब्ध गराएको मेन्टनन्स प्रोग्र्यामअनुसार विमानको मर्मतसम्भार लगायतका कार्य गर्नुपर्ने हुन्छ। त्यसैअनुसार गरे विमान बुढो नहुनेगरी उत्पादकले व्यवस्था मिलाउने उनी बताउँछन्।

""उत्पादकले कन्टिन्यू मेन्टनन्स म्यानेजमन्ट प्रोग्राम दिन्छ। कन्टिन्यू एअरवर्दिनेस भनेको जहाज त्यो बेलासम्म उड्न योग्य हुन्छ जबसम्म त्यो मेन्टनन्स प्रोग्र्यामअनुसार उत्पादकले उपलब्ध गराउँछ,"" उनले भने।

संसारभरिका वायुसेवा सञ्चालकले विमान उत्पादकलाई उडानका बेला वा मर्मतसम्भारका बेला गम्भीर समस्या देखिए जानकारी उपलब्ध गराउनुपर्ने विज्ञहरू बताउँछन्।

त्यस्तै उत्पादकले निश्चित समयपछि सम्बन्धित विमानको मेन्टनन्स प्रोग्र्यामले काम नगर्ने हुँदा आफै सञ्चालन नगर्न भन्ने गरेको पनि चालिसे बताउँछन्।

सरकारी मापदण्डले के भन्छ?

अधिकारीहरूका अनुसार नेपालमा हवाई नीतिद्वारा विमान खरिदको प्रावधान तय गरिएको छ।

हवाई नीति २०६३मा प्रेसराइज्ड विमानको हकमा १५ वर्षभन्दा पुरानो वा ४५,००० प्रेसराइजेशन साइकल पूरा गरेको जुन पहिले हुन आउँछ त्यस्ता वायुयानहरू आयात निषेध गरिएको उल्लेख छ।

त्यस्तै प्रेसराइज्ड नभएका विमानको हकमा आयात गरिने जहाजको ""केस-टु-केस बेसिसमा"" र वायुयानको रेकर्ड पूर्ण जाँच गरी निर्णय गरिने नीतिमा उल्लेख छ।

""तर २० वर्षभन्दा पुरानो वायुयानलाई आयात गर्न सामान्यतया अनुमति प्रदान गरिनेछैन,"" नीतिमा लेखिएको छ।

यो नीति अन्तर्राष्ट्रिय स्तरमा भने देशअनुसार वा निश्चित वायुसेवा सञ्चालकअनुसार फरक रहेको अधिकारीहरू बताउँछन्।

पर्यटन मन्त्रालयका नागरिक उड्डयन महाशाखाका प्रमुख सहसचिव बुद्धिसागर लामिछाने पनि विमानको आयु नहुने बरु हरेक भाग वा पार्टपुर्जाको छुट्टाछुट्टै आयु हुने बताउँछन्।

तसर्थ निश्चित समयानुसार कुन पार्ट मर्मत गर्ने र कुन फेर्ने तय हुने गर्छ।

""फेरेपछि फेरि त्यसको पनि आयु हुन्छ। एउटा चक्रअनुसार परिवर्तन भइरहेको हुन्छ। त्यसकारण यो जहाजको यति आयु हुन्छ भनेर तोकिएको हुँदैन,"" उनले भने।

नेपालमा नागरिक उड्डयन प्राधिकरणले विमानको सबै पार्टपुर्जा चेकजाँच गरेर उडान योग्यताको प्रमाणपत्र जारी गर्ने गरेको बताइन्छ।

अन्तर्राष्ट्रिय नागरिक उड्ययन सङ्गठन (आईकाओ) ले पनि विमान उड्न योग्य भए त्यो कति पुरानो छ भन्ने कुराले फरक नपर्ने र त्यो योग्यता मान्यताप्राप्त प्राविधिकले प्रमाणीकरण गर्नुपर्ने मापदण्ड तय गरेको अधिकारीहरू बताउँछन्।

नेपालमा अहिलेसम्म हवाई दुर्घटनाबारे अनुसन्धान गर्दा मर्मतसम्हारमा समस्या रहेकै कारण विमान दुर्घटनामा परेको नदेखिएको लामिछानेले जानकारी दिए।"
"पोखरामा अवतरणका क्रममा आइतवार बिहान दुर्घटनामा परेको यती एअरलाइन्सको विमानमा सवार ६८ जनाको शव फेला परेको उक्त वायुसेवा कम्पनीले पुष्टि गरेको छ। नागरिक उड्डयन प्राधिकरणका अनुसार तीमध्ये केही शव दुर्घटनास्थलबाट निकालेर अस्पताल लगिएको छ।

नेपाली सेनाका अनुसार विमान खसेको खोँचमा आइतवार अपराह्णसम्म कोही जीवितै फेला परेका छैनन्। हराइरहेका यात्रुको खोजी भइरहेको यती एअरलाइन्स र नागरिक उड्डयन प्राधिकरणका प्रवक्ता जगन्नाथ निरौलाले बताएका छन्।

आन्तरिक उडानमा रहेका विमान दुर्घटनामा पर्दा यो नै सबैभन्दा ठूलो मानवीय क्षति भएको घटना भएको पर्यटन मन्त्रालयका सहसचिव बुद्धिसागर लामिछानेले बताएका छन्।

सरकारले दुर्घटनाबारे छानबिन गर्न एउटा आयोग गठन गरेको छ तथा वायुसेवाहरूलाई आन्तरिक उडानमा रहेका विमानहरूको अनिवार्य प्राविधिक परीक्षण गर्न निर्देशन पनि दिएको छ।

प्राधिकरण तथा यती एअरलाइन्सका अनुसार विमानमा चालकदलका चार सदस्यसहित ७२ जना सवार थिए। विमान बिहान १०:५० बजे अन्तिम पटक सम्पर्कमा आएको प्राधिकरणले जनाएको छ।

खोजी तथा उद्धारकार्यमा नेपाली सेना, नेपाल प्रहरी र सशस्त्र प्रहरी बलका सुरक्षाकर्मीहरू परिचालित भएका छन्।

नेपाली सेनाका प्रवक्ता सहायक रथी कृष्णप्रसाद भण्डारी प्रवक्ताले भने,""सुरुमा भेटिएकामध्ये कोही जीवित छन् कि भन्ने ठानिएको होला। तर हामीले अहिलेसम्म घाइते अवस्थामा कसैलाई पनि फेला पारेका छैनौँ।""

यसअघि कास्कीका सहायक प्रमुख जिल्ला अधिकारी गुरुदत्त ढकालले ""गम्भीर अवस्थामा फेला परेका दुई जनालाई जीवितै उद्धार गरेर अस्पताल पठाइएको"" बताएका थिए। उनका अनुसार विमान लगभग पूरै जलेको छ।

""सेती खोँचमा विमानबाट अरू मानिस पनि खसेको आशङ्कामा खोजी गर्न उद्धारकर्मीहरू डोरीमा झुन्डिएर तल गएका छन्,"" ढकालले भने।

यती एअरलाइन्सले आफ्नो विमान दुर्घटनामा परी ज्यान गुमाएका यात्रुहरूको शोकमा सोमवार आफ्ना सबै उडानहरू स्थगित गरेको छ।

आइतवार साँझ सूचना प्रकाशित गर्दै यतीले ""आपत्कालीन र उद्धार बाहेकका सबै उडान"" रद्द गरिएको जनाएको छ।

प्राधिकरणका अनुसार अहिले उद्धारकार्यमा ध्यान केन्द्रित भएकाले ककपिट भोइस रेकर्डरको खोजी गर्न अझै बाँकी नै छ।

विमान अवतरण हुने क्रममा दुर्घटना

पोखरा अन्तर्राष्ट्रिय विमानस्थलका एक अधिकारीका अनुसार 9N-ANC, ATR-72 500 विमानले अवतरण गर्न ""१० देखि २० सेकेन्ड मात्रै बाँकी"" थियो।

विमान काठमाण्डूबाट १० बजेर ३२ मिनेटमा उडेको थियो।

पोखरा अन्तर्राष्ट्रिय विमानस्थल हालैमात्र सञ्चालनमा आएको हो।

""दुर्घटनापछि नयाँ बनेको अन्तर्राष्ट्रिय र पुरानो आन्तरिक दुवै विमानस्थल हाललाई बन्द भएका छन्। कहिलेबाट सञ्चालनमा आउँछन् अहिले नै भन्न सकिने अवस्था छैन,"" ती अधिकारीले बीबीसी न्यूज नेपालीसँग भने।

कास्कीका प्रमुख जिल्ला अधिकारी टेकबहादुर केसीले ""सेती खोँचमा खसेको जहाजका तीनवटा मुख्य टुक्रासम्म पुगेर सुरक्षाकर्मीले उद्धार गरिरहेको"" बताएका छन्।

उनले खोँचको तलसम्म पुगेर नै खोजी जारी राखिएको भए पनि जीवित फेला पर्ने सम्भावना कम रहेको बताए।

पोखराविमान दुर्घटनापछि सरकारले गर्‍यो यी निर्णय

यती एअरलाइन्सको विमान दुर्घटनाको शोकमा माघ २ गते सोमवार सार्वजनिक बिदा घोषणा
पोखरामा भएको विमान दुर्घटनाको सत्यतथ्य पत्ता लगाउन पाँच-सदस्यीय जाँच आयोग गठन
हवाई दुर्घटना हुन नदिन आन्तरिक उडानतर्फका सबै वायुसेवा कम्पनीलाई उडानअघि अनिवार्य प्राविधिक परीक्षण गर्न निर्देशन, अनुगमनको जिम्मा नागरिक उड्डयन प्राधिकरणलाई

विमानमा को थिए

नागरिक उड्डयन प्राधिकरणका अनुसार विमानमा ६८ यात्रुमध्ये ५३ जना नेपाली र अरू विदेशी नागरिक थिए।

यती एअरलाइन्सका अनुसार विमानमा भएका ७२ जनामध्ये ३७ पुरुष र २५ महिला थिए। यात्रुमध्ये तीन बालक र तीन शिशु थिए।

हालसम्म एक शिशुको मृत्यु भएको प्राधिकरणले पुष्टि गरेको छ।

नेपाली: ५३ यात्रु
भारतीय: ५ जना
रुसी: ४ जना
कोरियाली: २ जना
आइरिश: १ जना
अस्ट्रेलियाली: १ जना
आर्जेन्टिनी: १ जना
फ्रान्सेली: १ जना

दुर्घटनाको कारण थाहा भइसकेको छैन।

सहायक प्रमुख जिल्ला अधिकारी गुरुदत्त ढकालका अनुसार आइतवार साँझ ६ बजेसम्म मृतकमध्ये २४ जनाको सनाखत भएको छ।

उद्धारकार्य

तीनवटै सुरक्षा निकायका सुरक्षाकर्मीहरू खोजी तथा उद्धारकार्यमा खटेका थिए।

आइवार साँझ एउटा विज्ञप्ति जारी गर्दै यती एअरलाइन्सले ६८ जनाको शव फेला परेको पुष्टि गरेको छ। फेला पर्न बाँकी अन्य यात्रुको खोजी जारी राखिने प्राधिकरणले जनाएको छ।

रात परिसकेकाले उद्धारकार्य स्थगित गरिएको र सोमवार बिहानै फेरि सञ्चालन गरिने नेपाली सेनाले जनाएको छ। दुर्घटनास्थलवरिपरि सुरक्षाको प्रबन्ध मिलाइएको छ।

यसअघि नेपाली सेनाका प्रवक्ता सहायक रथी कृष्णप्रसाद भण्डारीले ""पोखरा विमानस्थलबाट डेढ किलोमिटर वर सेती नदीको खोँचमा विमान दुर्घटनाग्रस्त भएको छ। त्यहाँ उद्धारका लागि रेन्जरतर्फका १२० गरी २०० जना सैनिक परिचालित भएको"" बताएका थिए।

तारा एअर विमान दुर्घटनाः २२ जनाकै पोस्टमोर्टम सकियो, शव हस्तान्तरण गर्न सुरु

दुर्घटनाग्रस्त विमानमा आगो लागेको र धुवाँ आएकाले सुरक्षाकर्मीहरूले आगो निभाउने प्रयास गरेका थिए।

सो दुर्घटनाप्रति दु:ख व्यक्त गर्दै प्रधानमन्त्री पुष्पकमल दाहालले उद्धारमा लाग्न गृह मन्त्रालय, सुरक्षाकर्मी र नेपाल सरकारका सम्पूर्ण निकायलाई निर्देशन दिएका छन्।

आइतवार दिउँसो मन्त्रिपरिषद्को आकस्मिक बैठक बसेको थियो।

मन्त्रिपरिद्को निर्णयानुसार सरकारले दुर्घटनाको जाँच गर्न एउटा आयोग गठन गरेको छ भने सोमवार शोक बिदा घोषणा गरिएको छ।

नागरिक उड्डयन प्राधिकरणका प्रवक्ता निरौलाका अनुसार त्रिभुवन अन्तर्राष्ट्रिय विमानस्थलको उद्धार समन्वय केन्द्रमा पुगेर प्रधानमन्त्री पुष्पकमल दाहालले दुर्घटनाको सत्यतथ्य पत्ता लगाउन छानबिन टोली गठन हुने बताएका थिए।

उनले कुनै कसर बाँकी नराखी उद्धार कार्यमा लाग्न पनि निर्देशन दिए।

प्रवक्ता निरौलाका अनुसार ज्यानुअरी १ मा उद्घाटन गरिएको पोखरा अन्तर्राष्ट्रिय विमानस्थलका लागि उक्त यती एअरलाइन्सको विमान काठमाण्डूबाट उडेको थियो।

सो विमानस्थलबाट हालसम्म अन्तर्राष्ट्रिय उडान सुरु भइसकेको छैन। तर आन्तरिक उडानहरू भने विमानस्थल उद्घाटनयता जारी रहेको प्रवक्ता निरौलाले बताएका छन्।

नेपाली सेनाका अनुसार सैनिक अस्पताल पोखराबाट मेडिकल टोली पनि घटनास्थलमा पुगेको थियो।

उद्धारकार्यमा सुरक्षाकर्मीबाहेक स्थानीय सर्वसाधारण र स्थानीय निकाय पनि खटेका थिए।

Yeti airlines crash 2004-2023

नेपालमा भएका केही विमान दुर्घटना

मे २०२२ - पोखराबाट जोमसोमका लागि उडेको एअरको यात्रुवाहक ट्विनअटर 9NAET विमान दुर्घटनामा पर्दा २२ जनाको मृत्यु
एप्रिल २०१९ - सोलुखुम्बु जिल्लाको लुक्ला विमानस्थलमा समिट एअरको एउटा विमान धावनमार्गको छेउमा रहेका दुईवटा हेलिकप्टरमा गएर ठोकिँदा कम्तीमा तीन जनाको मृत्यु
फेब्रुअरी २०१९ - एअर डाइनेस्टीको हेलिकप्टर ताप्लेजुङमा पाथीभरानजिकै दुर्घटनामा पर्दा तत्कालीन संस्कृति, पर्यटन तथा नागरिक उड्डयनमन्त्री रवीन्द्र अधिकारीसहित सात जनाको मृत्यु
सेप्टेम्बर २०१८ - गोर्खाबाट काठमाण्डू आउँदै गरेको एल्टिट्यूड एअरको हेलिकप्टर धादिङ र नुवाकोटबीच रहेको एउटा जङ्गलमा दुर्घटनाग्रस्त, एक जापानी पर्यटक र अन्य पाँच जनाको मृत्यु
मार्च २०१८ - बाङ्ग्लादेशबाट नेपाल आएको यूएस-बाङ्ग्ला एअरलाइन्सको विमान त्रिभुवन अन्तर्राष्ट्रिय विमानस्थलमा दुर्घटनाग्रस्त, ५१ जनाको मृत्यु
फेब्रुअरी २०१६ - पोखराबाट जोमसोम उडेको तारा एअरको विमान दुर्घटनाग्रस्त, २३ जनाको मृत्यु
मे २०१५ - भूकम्पपछिको राहत तथा उद्धारकार्यमा खटिएको अमेरिकी सेनाको हेलिकप्टर चरीकोटनजिकै दुर्घटनाग्रस्त; छ अमेरिकी सैनिक, दुई नेपाली सेनाका अधिकारी र पाँच सर्वसाधारणको मृत्यु
जुन २०१५ - सिन्धुपाल्चोकमा भूकम्पको राहत तथा उद्धारमा गएको डक्टर्स विदाउट बोर्डसले चार्टर गरेको हेलिकप्टर दुर्घटना हुँदा चार जनाको मृत्यु
मार्च २०१५ - त्रिभुवन अन्तर्राष्ट्रिय विमानस्थलमा हुस्सुका कारण टर्किश एअरको विमान धावन मार्गबाट चिप्लिँदा चार दिन विमानस्थल बन्द
फेब्रुअरी २०१४ - पोखराबाट जुम्ला उडेको नेपाल वायुसेवा निगमको विमान अर्घाखाँचीमा दुर्घटनाग्रस्त हुँदा १८ जनाको मृत्यु
सेप्टेम्बर २०१२ - काठमाण्डूबाट लुक्ला उडेको सीता एअरको विमान त्रिभुवन अन्तर्राष्ट्रिय विमानस्थलनजिकै दुर्घटनाग्रस्त, विमानमा रहेका सबै १९ जनाको मृत्यु
मे २०१२ - भारतीय तीर्थयात्री बोकेर पोखराबाट जोमसोम उडेको अग्नि एअरको विमान जोमसोम विमानस्थलनजिकै दुर्घटनाग्रस्त, १९ जनाको मृत्यु
सेप्टेम्बर २०११ - हिमालको दृश्यावलोकन अर्थात् माउन्टेन फ्लाइटका लागि उडेको बुद्ध एअरको एउटा विमान काठमाण्डूनजिकै कोतडाँडामा दुर्घटनाग्रस्त; नेपाली, भारतीय, र अन्य देशका नागरिकसहित १४ जनाको मृत्यु
डिसेम्बर २०१० - लामीडाँडाबाट काठमाण्डू उडेको विमान ओखलढुङ्गामा दुर्घटनामा पर्दा १९ यात्री र चालकदलका तीन सदस्यको मृत्यु
अगस्ट २०१० - काठमाण्डूबाट लुक्लातर्फ उडेको विमान दुर्घटनामा पर्दा १४ जनाको मृत्यु
अक्टोबर २००८ - लुक्ला विमानस्थलमा अवतरण गर्ने बेला दुर्घटनामा १८ जनाको मृत्यु, एक जना घाइते
सेप्टेम्बर २००६ - सङ्खुवासभाको घुन्सामा श्री एअरको हेलिकप्टर दुर्घटनामा पर्दा २४ जनाको मृत्यु, मृत्यु हुनेमा वन तथा भूसंरक्षण राज्यमन्त्री गोपाल राई, संरक्षणविद् डा. हर्क गुरुङ, डा. सीबी गुरुङ, तीर्थमान मास्के"
"मुस्ताङ जिल्लामा तारा एअरको विमान दुर्घटनामा परेकामध्ये सोमवार दिउँसोसम्म १६ जनाको शव बराबद गरिएको नेपाल नागरिक उड्डयन प्राधिकरणले जनाएको छ।

प्राधिकरणका अनुसार पोखराबाट जोमसोमका लागि आइतवार बिहान उडेको विमानसँग केही मिनेटपछि सम्पर्क टुटेको थियो।

अधिकारीहरूका अनुसार विमानमा चारजना भारतीय, दुईजना जर्मन र बाँकी नेपाली नागरिक सवार थिए।

यसअघि नेपालमा भएका विभिन्न हवाई दुर्घटनामा परी सयौँ व्यक्तिले ज्यान गुमाएका तथ्याङ्क छन्।

नेपालका धेरैजसो हवाई दुर्घटनामा 'मानवीय त्रुटि', गल्ती कहाँ हुन्छ?

नेपालमा भएका केही विमान दुर्घटनाः

एप्रिल २०१९ - सोलुखुम्बु जिल्लाको लुक्ला विमानस्थलमा समिट एअरको एउटा विमान धावनमार्गको छेउमा रहेका दुईवटा हेलिकप्टरमा गएर ठोकिँदा कम्तीमा तीन जनाको मृत्यु
फेब्रुअरी २०१९ - एअर डाइनेस्टीको हेलिकप्टर ताप्लेजुङमा पाथीभरानजिकै दुर्घटनामा पर्दा तत्कालीन संस्कृति, पर्यटन तथा नागरिक उड्डयनमन्त्री रवीन्द्र अधिकारीसहित सात जनाको मृत्यु
सेप्टेम्बर २०१८ - गोर्खाबाट काठमाण्डू आउँदै गरेको एल्टिट्यूड एअरको हेलिकप्टर धादिङ र नुवाकोटबीच रहेको एउटा जङ्गलमा दुर्घटनाग्रस्त, एक जापानी पर्यटक र अन्य पाँच जनाको मृत्यु
मार्च २०१८ - बाङ्ग्लादेशबाट नेपाल आएको यूएस-बाङ्ग्ला एअरलाइन्सको विमान त्रिभुवन अन्तर्राष्ट्रिय विमानस्थलमा दुर्घटनाग्रस्त, ५१ जनाको मृत्यु
फेब्रुअरी २०१६ - पोखराबाट जोमसोम उडेको तारा एअरको विमान दुर्घटनाग्रस्त, २३ जनाको मृत्यु
मे २०१५ - भूकम्पपछिको राहत तथा उद्धारकार्यमा खटिएको अमेरिकी सेनाको हेलिकप्टर चरीकोटनजिकै दुर्घटनाग्रस्त; छ अमेरिकी सैनिक, दुई नेपाली सेनाका अधिकारी र पाँच सर्वसाधारणको मृत्यु
जुन २०१५ - सिन्धुपाल्चोकमा भूकम्पको राहत तथा उद्धारमा गएको डक्टर्स विदाउट बोर्डसले चार्टर गरेको हेलिकप्टर दुर्घटना हुँदा चार जनाको मृत्यु
मार्च २०१५ - त्रिभुवन अन्तर्राष्ट्रिय विमानस्थलमा हुस्सुका कारण टर्किश एअरको विमान धावन मार्गबाट चिप्लिँदा चार दिन विमानस्थल बन्द
फेब्रुअरी २०१४ - पोखराबाट जुम्ला उडेको नेपाल वायुसेवा निगमको विमान अर्घाखाँचीमा दुर्घटनाग्रस्त हुँदा १८ जनाको मृत्यु
सेप्टेम्बर २०१२ - काठमाण्डूबाट लुक्ला उडेको सीता एअरको विमान त्रिभुवन अन्तर्राष्ट्रिय विमानस्थलनजिकै दुर्घटनाग्रस्त, विमानमा रहेका सबै १९ जनाको मृत्यु
मे २०१२ - भारतीय तीर्थयात्री बोकेर पोखराबाट जोमसोम उडेको अग्नि एअरको विमान जोमसोम विमानस्थलनजिकै दुर्घटनाग्रस्त, १९ जनाको मृत्यु
सेप्टेम्बर २०११ - हिमालको दृश्यावलोकनक अर्थात् माउन्टेन फ्लाइटका लागि उडेको बुद्ध एअरको एउटा विमान काठमाण्डूनजिकै कोतडाँडामा दुर्घटनाग्रस्त; नेपाली, भारतीय, र अन्य देशका नागरिकसहित १४ जनाको मृत्यु
डिसेम्बर २०१० - लामीडाँडाबाट काठमाण्डू उडेको विमान ओखलढुङ्गामा दुर्घटनामा पर्दा १९ यात्री र चालकदलका तीन सदस्यको मृत्यु
अगस्ट २०१० - काठमाण्डूबाट लुक्लातर्फ उडेको विमान दुर्घटनामा पर्दा १४ जनाको मृत्यु
अक्टोबर २००८ - लुक्ला विमानस्थलमा अवतरण गर्ने बेला दुर्घटनामा १८ जनाको मृत्यु, एक जना घाइते
सेप्टेम्बर २००६ - सङ्खुवासभाको घुन्सामा श्री एअरको हेलिकप्टर दुर्घटनामा पर्दा २४ जनाको मृत्यु, मृत्यु हुनेमा वन तथा भूसंरक्षण राज्यमन्त्री गोपाल राई, संरक्षणविद् डा. हर्क गुरुङ, डा. सीबी गुरुङ, तीर्थमान मास्के

विज्ञ के भन्छन्?

नेपालमा हुने गरेका हवाई दुर्घटनालाई लिएर देशभित्र र बाहिरबाट प्रश्नहरू उठ्दै आएका छन्।

बारम्बार हुने गरेका हवाई दुर्घटनाका विभिन्न कारण रहेको विज्ञहरू औँल्याउँछन्।

तीमध्ये लापरवाही एउटा प्रमुख कारण रहेको हवाई उडानसम्बन्धी एकजना विज्ञले बीबीसीलाई बताए।

""हामीकहाँ भएका हवाई दुर्घटनामध्ये ९० प्रतिशतमा लापरवाही नै प्रमुख कारणको रूपमा देखिन्छ,"" कुमार चालिसेले बीबीसीसँग भने।

""विमान उडाउने पेशाको संवेदनशीलता अनुसार साँच्चिकै हामी जिम्मेवारी सम्हाल्न नसक्ने नै हौँ त?"" उनले प्रतिप्रश्न गरे।

""थुप्रै विदेशी पाइलटले हामीकहाँ हेलिकप्टर उडाइरहेका छन्। उनीहरूभन्दा हाम्रा पाइलटले चलाउने विमान किन धेरै दुर्घटनामा पर्ने गरेका छन् त?""

नेपालमा भएका कतिपय हवाई दुर्घटनामा पाइलटलाई दिइने दबाव पनि एउटा कारणको रूपमा रहेको अवकाशप्राप्त पाइलट प्रचण्डजङ्ग शाह औँल्याउँछन्।

""हामीकहाँ प्रेसर कल्चर [दबावको संस्कृति] छ। त्यसले गर्दा पनि दुर्घटना भएको छानबिनबाट देखिएका छन्,"" बीबीसीसँग उनले भने।

त्यसका ज्वलन्त उदाहरणका रूपमा तत्कालीन पर्यटन तथा नागरिक उड्डयनमन्त्री रवीन्द्र अधिकारी सवार हेलिकप्टर दुर्घटना अनि तत्कालीन वन तथा भूसंरक्षण राज्यमन्त्री गोपाल राई सवार अर्को हेलिकप्टर दुर्घटनालाई विज्ञहरूले अघि सार्ने गरेका छन्।

""हाम्रो जस्तो भौगोलिक अवस्था भएको ठाउँमा विमान उडाउँदा थप सतर्कता अपनाउनुपर्ने हुन्छ। जति कठिन अवस्था हुन्छ त्यति नै नियमबद्ध हुनुपर्ने हुन्छ,"" उनले थपे।

कतिपय अवस्थामा छानबिन समितिलाई स्वतन्त्र रूपमा प्रतिवेदन तयार पार्न नदिँदा पनि त्रुटि दोहोरिन नदिने दिशामा उपलब्धि हुन नसकेको केही छानबिन समितिमा बसिसकेका एकजना विज्ञले बताए।"
"उडिरहेको विमानमा कुनै प्राविधिक समस्या देखिएमा आकस्मिक अवतरणका लागि आवश्यक सम्पूर्ण पूर्वाधार सहितको व्यवस्था हाल त्रिभुवन अन्तर्राष्ट्रिय विमानस्थल काठमाण्डूमा मात्र रहेको अधिकारीहरूले बताएका छन्।

तर निर्माणको अन्तिम चरणमा रहेको बताइएका पोखरा र भैरहवास्थित क्षेत्रीय अन्तर्राष्ट्रिय विमानस्थलमा त्यस्तो व्यवस्था उपलब्ध गराइने नागरिक उड्डयन प्राधिकरणले जनाएको छ।

गत सोमवार विराटनगर र पोखराका लागि उडेका दुई वटा विमानमा प्राविधिक समस्या देखिएसँगै काठमाण्डू फर्काएर त्रिभुवन अन्तर्राष्ट्रिय विमानस्थलमा अवतरण गराइएको थियो।

बुद्ध एअरको विमान 'अवतरणमा समस्या' भएको घटना के हो
विमान अवतरण समस्यासम्बन्धी घटनाबारे के भइरहेको छ

पछिल्लो घटनाले स्थल मार्गको 'एक मात्र भरपर्दो विकल्पका रूपमा अघि आएको' बताइने हवाई मार्गमा आपत्‌कालीन अवस्था आइहाले ठूलै समस्या बन्ने देखाएको जानकारहरू बताउँछन्।

राजधानी काठमाण्डूबाट हवाई मार्ग हुँदै औसतमा ४० मिनेटमा विराटनगर विमानस्थल पुगिन्छ।

गत हप्ता बुद्ध एअरको एउटा जहाजले आकाशमा केही फन्को मारेर पुनः काठमाण्डू फर्किनुपर्‍यो। काठमाण्डूमा पनि इन्धन कम गर्नका लागि थप केही फन्को मारेपछि मात्रै उक्त विमान अवतरण भयो।

विराटनगरमा आकस्मिक अवतरणका लागि आवश्यक सम्पूर्ण पूर्वाधार नभएकाले त्यस विमानका पाइलटले काठमाण्डू फर्कने निधो गरेको बताइएको छ।

विराटनगर मात्रै होइन मुलुकका अन्य विमानस्थलमा पनि आपत्‌कालीन अवतरणका लागि पूर्वाधारको कमी रहेको अधिकारीहरू स्विकार्छन्।

''हालसम्म 'फोम' सहितको आकस्मिक अवतरणको सुविधा त्रिभुवन अन्तर्राष्ट्रिय विमानस्थलमा छ। त्यसै कारण जहाज अन्यत्रबाट 'डाइभर्ट' भएर काठमाण्डूनै आउँछ,'' नागरिक उड्डयन प्राधिकरणका निमित्त महानिर्देशक राजकुमार क्षेत्रीले भने।

''फाएर भेहिकलको सुविधा तराइका धेरै विमानस्थलहरूमा छ। पहाडमा पनि लुक्लामा, रारामा र सिमिकोटमा सानो फाएर भेहिकल छ। तर काठमाण्डूमा सम्पूर्ण स्रोतसाधन भएकाले केही परे सबैले काठमाण्डू नै रोज्ने गर्नुभएको छ।''

नेपालमा रहेका ५४ विमानस्थलमध्ये हाल ३४ वटा सञ्चालनमा रहेको बताइएको छ।

सामान्य व्यवस्था सबै विमानस्थलमा रहे पनि घटना अनुसार फरक फरक खालका सामग्री आवश्यक पर्ने र त्यसै अनुसार क्रमशः ती पूर्वाधार विस्तार गर्दै जाने क्रममा आफूहरू रहेको संस्कृति पर्यटन तथा नागरिक उड्डयन मन्त्रालयको नागरिक उड्डयन महाशाखा प्रमुख सहसचिव बुद्धिसागर लामिछाने बताउँछन्।

नेपालमा एक मात्र अन्तर्राष्ट्रिय विमानस्थल रहेकाले पनि त्यस्तो पूर्वाधार एक ठाउँमा मात्रै सीमित रहेको उनको भनाइ छ।

अन्तर्राष्ट्रिय नागरिक उड्डयन सङ्गठन (आइकाओ)को अन्तर्राष्ट्रिय मापदण्ड अनुसार कुनै पनि अन्तर्राष्ट्रिय विमानस्थलमा त्यहाँ उड्ने अधिकतम ठूलो जहाजको क्षमता अनुसार आकस्मिक अवतरणका लागि चाहिने न्यूनतम मापदण्ड विमानस्थले पूरा गर्नुपर्ने उनी बताउँछन्।

हाल नेपालमा आन्तरिक विमानस्थलहरू धेरै रहेको, नेपालमा ठूला जहाजहरू भित्रिएको पनि लामो समय नभएको र विगतमा विमान सङ्ख्या समेत धेरै नभएको अवस्थामा पूर्वाधारको अभाव पछिल्लो समयमा मात्रै खड्किन थालेको अधिकारीहरूको तर्क छ।

किन गरिन्छ आकस्मिक अवतरण?

लामिछानेका अनुसार आपत्‌कालीन अवतरण विमान अपहरण पर्दा गर्नुपर्ने हुनसक्छ। तर यस्तो अवस्थामा विमान प्राविधिक रूपमा असुरक्षित नै भने हुँदैन।

''यो अर्कै किसिमको आपत्‌कालीन अवस्था भयो। यसमा राष्ट्रिय सुरक्षा, अन्तर्राष्ट्रिय अरू सुरक्षाका कुराहरू आउँछ,'' लामिछानेले भने।

तर उडान समस्याको पाटो भने अर्कै हुन्छ।

विमानमा प्राविधिक समस्या उत्पन्न भएको अवस्थामा पनि आकस्मिक रूपमा अवतरण गर्नुपर्ने हुन्छ।

त्यस्ता समस्यामा 'ल्यान्डिङ गियर' नखुल्नु, तीव्र गतिमा आएको विमानको घर्षण धान्न नसक्ने अवस्था देखिनु, इन्धन ट्याङ्कमा समस्या आउनु, विङ्गमा आगो लाग्न सक्ने जस्ता समस्यालाई प्राविधिक आपत्‌कालीन अवस्थाका रूपमा हेरिन्छ।

र यस्तो अवस्थामा नेपालका लागि विकल्प एक मात्रै छ।

यी बाहेक थुप्रै समस्याहरू विमानमा देखिन सक्ने बताइन्छ। कतिपय अवस्थामा प्रतिकूल मौसमका कारण पनि आपत्‌कालीन रूपमा विमान अवतरण गराउनुपर्ने हुन्छ।

विमान काठमाण्डू फर्कन सक्ने अवस्था नरहे के हुन्छ?

सम्पूर्ण पूर्वाधार नभए पनि तुलनात्मक रूपमा केही ठूला विमानस्थलहरूमा सामान्य पूर्वाधारहरू उपलब्ध रहेको सरकारी भनाइ छ।

तर विमान काठमाण्डू फर्कन सक्ने अवस्था नरहेको अवस्थामा भने सावधानी अपनाएर उपलब्ध विमानस्थलमा अवतरण गराउनुको विकल्प नरहने लामिछाने बताउँछन्।

आपत्‌कालीन अवस्था परिआएको खण्डमा सकिने अवस्था रहेसम्म विमानलाई भारतका विमानस्थलहरूमा लगेर पनि अवतरण गराउन सकिने उनको भनाइ छ।

''हाम्रो अन्तर्राष्ट्रिय महासन्धि नै छ। त्यसले यस्तो आकस्मिक अवस्थामा उडान सुरक्षा र यात्रुको जीउधनको सुरक्षाका हिसाबले नजिकका कुनै मुलुकसँग … अब भारत त हाम्रो नियमित सम्पर्क उडान हुने मुलुकै पर्‍यो।""

""त्यस्तो नहुने मुलुकमा पनि आपत्‌कालीन अवतरण गर्न सकिन्छ।''"
"आन्तरिक उडान गर्ने विमान कम्पनीहरूले उडान योजना पेस गर्दा हवाईमार्गको मौसमसम्बन्धी ताजा जानकारी पनि समावेश गर्नुपर्ने नियम कार्यान्वयन गर्न जटिलता उत्पन्न भएको अधिकारीहरू तथा वायुसेवा कम्पनीहरूले बताएका छन्।

वायुसेवा कम्पनीका अधिकारीहरूका अनुसार ""सरकारी निकायबीच नै समन्वयको अभाव"" देखिँदा उक्त निर्णय कार्यान्वयन असहज भएको हो।

उक्त निर्णय कार्यान्वयन गराउने निकायका सरकारी अधिकारीहरू भने सुरुमा केही जटिलता देखिए पनि क्रमश: सम्बोधन भइरहेको र नियम कार्यान्वयन सहज बनाइने बताउँछन्।

मौसमसम्बन्धी जानकारी उपलब्ध गराउने जल तथा मौसम विज्ञान विभागका अधिकारीहरूले चाहिँ ""जनशक्ति र प्रविधि""को अभाव रहेको बताएका छन्।

गत आइतवार २२ जनाको ज्यान जानेगरी पोखराबाट जोमसोमका लागि उडेको विमान दुर्घटनामा परेपछि नेपाल नागरिक उड्डयन प्राधिकरणले उक्त नयाँ नियम लागु गरेको थियो।

उसले दुर्घटना न्यूनीकरणका लागि भन्दै गत मङ्गलवार चारवटा निर्णयहरू गरेको थियो।

तर तीमध्ये एउटा इन्जिनयुक्त हेलिकप्टर उडाउन पनि दुईजना चालक अनिवार्य बनाउने विषयमा वायुसेवा सञ्चालकहरूले तत्कालै विमति जनाएका थिए।

त्यस्तै अर्को मौसमसम्बन्धी नयाँ नियमले पनि उडानलाई प्रभावित पारेको विमान सेवा सञ्चालकहरूको भनाइ छ।

उक्त नयाँ नियममा भनिएको छ, ""वायुसेवा कम्पनीहरूले 'एटीएस रिपोर्टिङ अफिस' वा सम्बन्धित एकाइमा उडान योजना पेस गर्दा गन्तव्य तथा मार्गको मौसमसम्बन्धी जानकारी जल तथा मौसम विज्ञान विभागबाट सङ्कलन गरी पेस गर्नुपर्ने छ र उक्त विवरणअनुसार मौसमी अवस्थाअनुकूल भए मात्र 'एटीएस रिपोर्टिङ अफिस' वा सम्बन्धित एकाइले उडान अनुमति स्वीकृत गर्नुपर्ने छ।""

'नियम राम्रो, समन्वय नहुँदा समस्या'

प्राधिकरणको उक्त नियम सकारात्मक हुँदाहुँदै पनि सरकारी निकायबीच समन्वय नहुँदा आफूहरूले समस्या भोगेको एउटा वायुसेवा कम्पनीका अधिकारीले बताए।

यती एअरलाइन्सका प्रवक्ता सुदर्शन बर्तौलाले भने, ""नियम आफैँमा राम्रो हो तर समन्वय अभाव देखिएको छ। त्यसले गर्दा हामीले मौसम विभागबाट रिपोर्ट नपाउँदा बिहीवार पहाडी क्षेत्रमा प्राय: सबै उडान रद्द गर्नुपर्‍यो।""

उनले विमानस्थलस्थित जल तथा मौसम विज्ञान कार्यालयले आफूहरूलाई त्यस्तो विवरण दिन नसकिने जानकारी गराएको तर शुक्रवार बिहान भने क्षेत्रगत विवरण दिएको र त्यसैका आधारमा उडान सुरु गरिएको बताए।

उनले भने, ""यसले हतारमा निर्णय गरियो तर समन्वयको अभाव भएको देखायो।""

मौसम विभागको आफ्नै 'गुनासो'

जल तथा मौसम विज्ञान विभागका अधिकारीहरू प्राधिकरणले भनेजस्तो खालको सबैखाले उडान मार्गको विस्तृत मौसमसम्बन्धी विवरण दिने कार्य सहज नभएको बताउँछन्।

विभागकी सूचना अधिकारी विभूति पोखरेलले भनिन्, ""… त्यही इनरूट दिन पनि अलिकति अप्ठ्यारै हुन्छ किनकि एकदम लोकल प्रकारको मौसम हुन्छ र हामी त भित्र खोँचबाट जाने हो, अन्तजस्तो सजिलो त होइन।""

""त्यस्ता खोँचहरू धेरै छन् नेपालमा, त्यसैले त्यो ठाउँविशेषको दिन गाह्रै होला। तर हामीले अहिले तल्लो सतहको केही दिन सकिन्छ कि भनेर काम गरिरहेका छौँ।""

अधिकारीहरूका भनाइमा अहिले पनि विभागले अन्तर्राष्ट्रिय उडानका लागि १५,००० फिटभन्दा माथिको उडानमार्गको मौसमी विवरण पनि दिइरहेको छ।

तर त्यसभन्दा तलको विवरण भने दिनलाई प्राविधिक रूपमा पनि चुनौतीपूर्ण हुने धारणा उनीहरूको छ।

""प्राविधिक जटिलताहरू पनि छन् र मुख्यत: जनशक्तिकै समस्या हो,"" उनले भनिन्।

तर विभागले अहिले छलफल गरेर क्षेत्रगत विवरण भने उपलब्ध गराउन थालेको उनको भनाइ छ।

त्यस्तो क्षेत्रगत विवरण भनेको कुनै प्रदेश वा त्यस क्षेत्रको मौसम हेरेर त्यसकै जानकारी दिनु भएको उनको भनाइ छ।

समग्र मौसमी विवरणमा भने यसअघि पनि विभाग तथा त्यसअन्तर्गत रहेका कार्यालयहरूको पूर्वानुमानलाई आधार मानेर वा सम्बन्धित विमानस्थलका टावरका प्राविधिकहरूले आँखैले हेरेको आधारमा उडान गर्ने गरेको जानकारहरू बताउँछन्।

प्राधिकरण के भन्छ?

नयाँ नियम लागु गर्ने प्राधिकरणका अधिकारीहरूले भने उक्त निर्णय कार्यान्वयनका क्रममा केही ""अलमल"" देखा परेको भए पनि त्यो ""समाधान"" भइसकेको बताएका छन्।

प्राधिकरणका प्रवक्ता देवचन्द्रलाल कर्णले भने, ""बीचमा केही कन्फ्युजनहरू भए। मौसम विज्ञान विभागले हरेक आधा घण्टामा विमानस्थलहरूलाई जानकारी दिएकै छ। कुनै चरम मौसम हुन लाग्दा तत्काल जानकारी पनि दिइन्छ।""

""यो हाम्रो पचासौँ वर्षदेखिको सहकार्य हो। मात्र के हो भने- अलिकति बढी हामीले खोजेको। हामीलाई पनि पहुँच छैन र उहाँहरूसँग पनि पहुँच छैन, त्यसका लागि उहाँहरूले उपायहरूको खोजी गरिरहनुभएको छ।""

उनले विभागले आफूहरूको सहयोग खोजेमा त्यसका लागि पनि आफूहरू तयार रहेको बताए।

कर्णले भने, ""हामी कसरी सहयोग गर्न सकिन्छ भनेर पनि छलफल गरिरहेका छौँ। अन्तर्राष्ट्रिय समुदायले पनि सहयोग गर्न सक्छन्।""

विज्ञको भनाइ

कतिपय विज्ञका दृष्टिकोणमा प्राधिकरणले गरेको उक्त निर्णय हतारमा गरिएको जस्तो देखिएको छ।

त्यस्तै विज्ञमध्येका एक प्राधिकरणका पूर्वमहानिर्देशक वीरेन्द्रबहादुर देउजा भन्छन्, ""प्राधिकरणले सुरक्षात्मक उपाय अपनाउन खोजेको हो, तर नेपालको जस्तो भूगोलमा खोँच भएकाले पनि उडानमार्गको यकिन विवरण निकाल्न सहज होला जस्तो मलाइ लाग्दैन।""

उनका अनुसार मौसम क्षणक्षणमा परिवर्तन हुने भएको र नेपालमा आवश्यक उपकरणहरू पनि नभएकाले सबैतिरको उडानमार्गको यथार्थ विवरण उपलब्ध हुन समस्या पर्न सक्छ।"
"नेपालमा भीएफआर अर्थात् पाइलटले देखेका भरमा गरिने उडानहरू सुरक्षित पार्न केही नयाँ नियमहरू लागु गर्न लागेको उड्डयन नियामक निकायले जनाएको छ।

आइतवार पोखराबाट जोमसोमका लागि उडेको विमान दुर्घटनामा पर्दा त्यसमा सवार सबै २२ जनाको मृत्यु भएको घटनाको पृष्ठभूमिमा प्राधिकरणले मङ्गलवार नयाँ नियमबारे बोलेको हो।

देशको जल तथा मौसम विज्ञान विभागले प्रतिकुल मौसमको अनुमानसहितका विवरण दिएका हकमा कुनै उडान क्षेत्रमा उडान रोक्नका लागि परिपत्र गरिने तथा वायुसेवा कम्पनीहरूले उडान योजना पेश गर्दा गन्तव्य तथा मार्गको मौसमी विवरण विभागबाट लिएर सो समेत पेश गर्नुपर्ने नेपाल नागरिक उड्डयन प्राधिकरणले जनाएको छ।

प्राधिकरणका प्रवक्ता देवचन्द्रलाल कर्णद्वारा जारी विज्ञप्तिमा त्यस्ता मौसमी विवरण सङ्कलन, प्रस्तुत तथा तिनलाई स्विकृत गर्ने काम अनुमतिप्राप्त फ्लाइट अपरेसन अफिसरबाट हुनुपर्ने जनाइएको छ।

नेपालमा खासगरि पहाडी तथा हिमाली क्षेत्रमा उडान भर्ने साना हवाइजहाजहरू भीएफआर नियमका आधारमा चल्ने गर्छन्।

उक्त विज्ञप्तिमा एउटा इञ्जिन हुने हेलिकप्टरमा तोकिएका हकमा बाहेक दुईवटा पाइलट राख्न प्रस्ताव गरेर त्यसबारे अध्ययन गर्न एक प्राविधिक समिति समेत गठन गरिएको जनाएको छ।

'दुर्घटना जाँच सुरु'

मुस्ताङको दुर्गम भेगमा दुर्घटनाग्रस्त भएको तारा एअर विमानको ककपिट भोइरस रेकर्डर (सीभीआर) मङ्गलवार नै फेला परेको नेपाल नागरिक उड्डयन प्राधिकरणले जनाएको यसअघि जनाएको थियो।

""दुर्घटनामा ज्यान गुमाउने सबै २२ जनाको शव र ब्ल्याक बक्स भेटिएको छ,"" नागरिक उड्डयन प्राधिकरणका प्रवक्ता देवचन्द्र लाल कर्णले बीबीसीलाई बताए।

उक्त दुर्घटना जाँच आयोगका सदस्यसचिव रहेका बुद्धिसागर लामिछानेले मङ्गलवार जारी गरिएको एउटा छुट्टै विज्ञप्तिमा 'दुर्घटना जाँच कार्य' सुरु भइसकेको जनाइएको छ।

विमानमा सवार १९ यात्रु र चालक दलका तीन सदस्यको घटनास्थलमै मृत्यु भएको थियो।

पोखराबाट जोमसोमका लागि आइतवार उडेको ट्विनअटर विमान मुस्ताङको थासाङ गाउँपालिका स्थित १४,५०० फिटको उचाइमा दुर्घटनाग्रस्त अवस्थामा सोमवार बिहान फेला परेको थियो।

दुर्घटना जाँच आयोगका सदस्यसचिव बुद्धिसागर लामिछानेका अनुसार दुर्घटनाग्रस्त विमानको ककपिट भोइस रेकर्डर (सीभीआर) जिम्मामा लिई आईकाओको प्रावधानअनुसार दुर्घटनाको जाँच सुरु भइसकेको छ।

शव कहिले हस्तान्तरण

नेपाल प्रहरीका प्रवक्ता विष्णुकुमार केसी तथा दुर्घटना जाँच आयोगले मृतकहरूको शव परीक्षण गर्ने काम पनि सुरु भइसकेको बताएका छन्।

""त्रिवि शिक्षण अस्पतालमा शवहरूको फरेन्सिक परीक्षणपछि आवश्यक प्रक्रिया पूरा गरेर आफन्तहरूलाई हस्तान्तरण गरिनेछ,"" प्राधिकरणका प्रवक्ता कर्णले भने।

इन्द्रसिंह शेरचनका अनुसार ब्ल्याक बक्स भीरमा अड्किएको प्लेनकै एउटा भागबाट ""काटेर सुरक्षाकर्मी र माउन्टेन गाइडहरूले"" निकालेका हुन्।

ककपिट भोइस रेकर्डर (ब्ल्याक बक्स) भेटिएसँगै विमान दुर्घटना छानबिनका लागि सरकारले सोमवार गठन गरेको समितिले काम अघि बढाउने भएको छ।

समितिका अध्यक्ष एरोनटिकल इन्जिनियर रतीशचन्द्र लाल सुमनले छानबिन समितिले काम सुरु गरिसकेको जानकारी दिए।

तारा एअरको विमान सम्पर्कविहीन, प्रतिकूल मौसमले खोजी कार्य प्रभावित
नेपालको हवाई सुरक्षामा 'सुधार', ईयूले लगाएको प्रतिबन्ध अब के हुन्छ

""हाम्रो काम सुरु भइसकेको छ। हामीले दुर्घटनास्थलमा अवलोकन गरेका नागरिक उड्डयन प्राधिकरणका अधिकारीहरूसँग कुराकानी गर्छौँ,"" उनले भने।

दुर्घटनामा परेको ट्विनअटर विमान ४३ वर्ष पुरानो भएको बताइएको छ।

उक्त मोडलको विमानमा फ्लाइट डेटा रेकर्डर नहुने छानबिन समिति सदस्यसचिव समेत रहेका नागरिक उड्डयन मन्त्रालयका सहसचिव बुद्धिसागर लामिछानेले जानकारी दिए।

""ब्ल्याक बक्समा ककपिट भोइस रेकर्डर र फ्लाइट डेटा रेकर्डर दुवै हुन्छन्। यो मोडलको विमानमा चाहिँ ककपिट डेटा रेकर्डर मात्रै हुन्छ र त्यो पनि ब्ल्याक बक्सकै एउटा भाग हो,"" उनले भने।

विमान ठोक्किएको ठाउँमा पहिरोजस्तो देखिन्छ: उद्धारकर्मी

खोजी र उद्धारमा खटिएका नरेन्द्र शाही नरेनका अनुसार विमान बजारिएको ठाउँ स्थानीयवासीले चौँरी चराउने लेक हो।

मानापाथी हिमालको तलतर्फ पर्ने ४,१०० मिटर उचाइमा रहेको दुर्घटनास्थलमा गाउँबाट पुग्न साढे चार घण्टाभन्दा बढी लाग्छ।

उनले विमान जोडले ठोक्किएको स्थानमा पहिरो गए जस्तो देखिएको जानकारी दिए।

""एकातर्फको पखेटा भुईइमा ठोक्किएछ। त्यो ठाउँ पहिरो गए जस्तै देखिन्छ। त्यसपछि बडी चाहिँ ५० मिटर पर पुगेर धसिएको रहेछ। बीचको भाग ठोक्किएर आधा एकातिर आधा अर्कोतिर पुगेको देखियो,"" उनले भने।

""प्लेनको पुच्छरतर्फको भाग भाँच्चिएर तल खोल्सामा खसेको थियो।""

शाहीका अनुसार पाँच जनाको शव विमान बजारिएको भीरभन्दा झन्डै ६० मिटर तल खोल्सामा भेटिएको थियो।

विमान परिचारिकासहित पाँच जनाको शव खोल्साबाट निकालिएको उनले जानकारी दिए।

सोमवारै सबै जनाको शव देखिए पनि वर्षाका कारण खोल्सामा पानीको मात्रा बढेपछि माथि ल्याउन नसकिएको उनले जानकारी दिए।

उनका अनुसार सात जना माउन्टेन गाइडसहित १३ जनाको समूहले डोरीको सहायताले खोलाबाट शव र ब्ल्याक बक्स निकालेका थिए।

""अप्ठ्यारो भीर भएका कारण हामीले सेना र प्रहरीलाई उद्धारमा सहयोग गर्‍यौँ,"" उनले भने।

घटना के हो

चार जना भारतीय, दुई जर्मन र १६ जना नेपाली नागरिक रहेको उक्त ट्विनअटर 9NAET विमान आइतबार बिहान ९:५५ बजे पोखराबाट जोमसोमका लागि उडेको थियो।

नेपाल नागरिक उड्डयन प्राधिकरणका अनुसार उक्त विमान १०:११ बजेपश्चात् जोमसोम टावरमा सम्पर्कमा आएन। त्यसअघि प्राधिकरणले विमानसँग अन्तिम पटक घोडेपानी भन्ने स्थानमा १०:०७ बजे जाँदा सम्पर्क भएको जनाएको थियो।

विमान तथा उडानको तथ्याङ्क राख्ने वेबसाइट फ्लाइटरेडार२४ का अनुसार सम्पर्क विच्छेद हुनुअघि उक्त विमान १२,८२५ फिटको उचाइमा थियो। अन्तिम सम्पर्क हुँदा विमान रहेको स्थानको ल्याटिट्यूड र लङ्गिट्यूड सार्वजनिक गरेको छ।

प्रसिद्ध तीर्थस्थल मुक्तिनाथ र माथिल्लो मुस्ताङस्थित दामोदर कुण्ड जान स्वदेशी तथा विदेश तीर्थयात्री र पर्यटकहरू जोमसोमसम्म विमानमा जाने गरेका छन्।

जोमसोमबाट मुक्तिनाथ झन्डै २५ किलोमिटर टाढा छ।"
"अमेरिकाको डेन्भर सहरमा आकाशमा उडिरहेको एउटा बोइङ जेटबाट बिग्रिएको इन्जिनका भग्नावशेषहरू आवासीय क्षेत्रमा खसेका छन्।

उड्नेबित्तिकै उक्त विमानको एउटा इन्जिन बिग्रिएको थियो।

तर दुई सय ३१ जना यात्रु र चालकदलका १० सदस्यसहित उडेको बोइङ ७७७ विमान सुरक्षित रूपमा डेन्भर विमानस्थलमा अवतरण गर्न सफल भएको थियो।

कोही घाइते भएका खबर छैन।

ब्रूमफील्ड सहरको प्रहरीले सार्वजनिक गरेका तस्बिरमा एउटा घरको बगैँचामा इन्जिनको टुक्रा खसेको देखिन्छ।

विमानमा रहेका यात्रुहरूले उडेको केही बेरमा एउटा 'ठूलो विस्फोटन' आफूहरूले सुनेको बताएका छन्।

यूनाइटेड एअरलाइन्सको उक्त विमान होनोलुलुतर्फ जाने क्रममा दायाँतर्फको इन्जिनमा समस्या देखिएको अमेरिकाको सङ्घीय उड्डयन निकाय एफएएले जनाएको छ।

विमानमा रहेका एक यात्रुले एपी समाचारसंस्थालाई बताएअनुसार विस्फोटनका बेला विमानचालकले एउटा सूचना दिइरहेका थिए।

डेभिड डेलुसियाले भने, ""विमान डरलाग्दो गरी हल्लिन थाल्यो र हामीले उचाइ गुमाउन थाल्यौँ अनि हामी तल झर्न थाल्यौँ।""

तल खसेर दुर्घटना भइहाल्यो भने आफ्नो पहिचान हुन सकोस् भनेर आफू र आफ्नी पत्नीले गोजीमा पर्स राखेको उनले सुनाए।

अनलाइनमा सार्वजनिक गरिएका तस्बिरमा इन्जिनबाट धुँवा आएको देखिन्छ।

विमानभित्रबाट खिचिएको अर्को एउटा भिडिओमा इन्जिनमा आगो लागेको र त्यसलाई ढाक्ने खोल उडेको देखिन्छ।

उक्त घटना स्थानीय समयानुसार शनिवार दिउँसो १ बजेभन्दा केही बेरपछि भएको हो।

ब्रूमफील्ड प्रहरीले स्थानीय बासिन्दाहरूलाई भग्नावशेषहरू नछुन भनेको छ।

एफएए र राष्ट्रिय यातायात सुरक्षा बोर्डले घटनाबारे एउटा अनुसन्धान गर्दैछन्।"
पछिल्लो १० वर्षमा नेपालमा भएका हवाई घटना कुन कुन हुन् र नेपाल कहिले इयूको कालो सूचीबाट हट्छ? हेर्नुस् सृजना श्रेष्ठले बनाएको यो भिडिओ।
"संयुक्त अधिराज्यको राजधानी लन्डनको पश्चिमतिर पर्ने बर्कशायरका एक व्यक्ति आफ्नो बगैँचामा सुस्ताइरहेका बेला अनौठो घटना भयो।

उनीमाथि र बगैँचाभर एउटा विमानबाट खसालिएको मानव मलमूत्र 'नरमाइलो तरिकाले छरपस्ट भयो।'

त्यो घटना गत जुलाई महिनाको मध्यतिर भएको थियो। तर अहिले स्थानीय तह- काउन्सिलको बैठकमा छलफल भएपछि बल्ल त्यो घटना चर्चामा आएको छ।

द रोयल बरो अफ विन्सर एन्ड मेडनहेड्स एभिएशन फोरमको बैठकमा बोल्दै काउन्सिलर क्यारन डेभिसले आफूलाई एक जना स्थानीय बासिन्दाले सम्पर्क गरेर कसरी उनको बगैँचा, बगैँचामा राखेको ठूलो छतरी र उनी आफैँ मलमूत्रमा परे भन्ने घटना बारे जानकारी दिएको बताइन्।

त्यस्तो घटना कसरी हुन पुग्यो र के अब हामीले आकाशमा के हुँदैछ भनेर समेत विचार गर्नु पर्ने भएको हो?

के भएको थियो?

ती व्यक्ति विन्सर भन्ने शहरमा बस्छन्। त्यही बाटो हुँदै विमानहरू लन्डनको पाँचमध्ये सबभन्दा ठूलो विमानस्थल हिथ्रोतर्फ लाग्छन्।

""हरेक वर्ष विमानबाट हिउँ झैँ जमेको मलमूत्र झर्ने घटनाहरू हुने गरेको मलाई थाहा छ,"" डेभिसले भनिन्, ""तर यो घटना त असाध्यै नरमाइलो तरिकाले भएको पाइयो।""

""उनी आफ्नो बगैँचामै भएका बेला त्यस्तो हुनु त असाध्यै नराम्रो अनुभव भयो। शायद त्यस्तो फेरि कसैलाई नहोला।""

अर्का काउन्सिलर जन बाउडेनले त्यसलाई 'एक अर्बमा एक पटक हुनसक्ने सम्भावना भएको' घटना भनेका छन्।

न्यानो मौसमका कारण पनि त्यो मलमूत्र त्यसरी तरल अवस्थामा तल झरेको हुनसक्ने उनी ठान्छन्।

कसरी भयो?

विमानका शौचालयमा जम्मा हुने मलमूत्र विशेष ट्याङ्कमा जम्मा हुन्छ जुन विमान अवतरण गरेपछि खाली पारिन्छ।

तर अन्तर्राष्ट्रिय उडान सम्बन्धी अधिकारीहरू त्यस्ता ट्याङ्की विमान आकाशमै हुँदा कहिलेकाहीँ चुहिने स्विकार्छन्।

बीबीसी रेडियो बर्कशायरले उडान विज्ञ जुलियन ब्रेसँग कसरी त्यस्तो चुहावट हुन सक्छ? भनेर सोधेका थियो।

ब्रेले भने, ""आधुनिक विमानमा भ्याक्युम शौचालय हुन्छन् ती निकै सुरक्षित र राम्रोसँग बन्द गरिएका हुन्छन्। शौचालय प्रणाली र जम्मा हुने ट्याङ्कबीचको भ्याक्युम जोर्नीमा भने समस्या आउन सक्छ।""

""विमान चलिरहँदा विभिन्न प्रकारका चाप विकास हुने भएकाले त्यहाँ केही लचक बनाउनुपर्ने हुन्छ जसले गर्दा सील गर्ने ठाउँ कहिलेकाहीँ शत प्रतिशत बन्द नहुन सक्छ।""

""विमान जमिनतर्फ अवतरणका लागि झर्दै गर्दा उदाहरणका लागि ६,००० फीटमा पुग्यो भने हावाको चाप परिवर्तन हुन्छ। त्यसैबेला विमानको मलमूत्र ट्याङ्की चुहिन्छ। दुर्भाग्यवश ती व्यक्ति त्यो बेला बगैँचामा रहेछन्। र उनको बगैँचामा भएका दुई छातासहित सबैमा मलमूत्र पर्यो।""

यस्ता घटना कति हुने गरेका छन?

""यो असाध्यै दुर्लभ घटना हो। पहिले पहिले यस्ता घटना निकै हुन्थे। त्यसलाई 'ब्लु आइस' भन्ने गरिन्थ्यो,"" ब्रेले भने।

ब्लु आइस खसेको घटना देखेका आइभर नगरका पलले बीबीसी रेडियो बर्कशायरलाई यस्तो बताए:

""म प्रिन्सेस मार्गरेट अस्पतालबाट बाहिर आउँदै थिएँ। हिथ्रोतर्फ गइरहेको एअर क्यानडा जेट निकै तल झरिसकेको थियो। मेरो बाह्र फीट जति अगाडि शौचालयको जमेको मलमूत्र एउटा रुखका हाँगाहरूमा ठक्कर खाँदै खस्यो।""

पल आफू जीवित रहेकोमा भाग्यमानी ठान्छन्। र बर्कशायरका ती व्यक्तिले पनि आफूलाई भाग्यमानी ठान्नुपर्ने बताउँछन्।

""यदि जमेको मलमूत्र खसेको भए त त्यसले उनलाई ठहरै पार्न सक्थ्यो।""

ब्रिटेनको सिभिल एभिएशन अथरिटीले बीबीसीलाई सन् २०१६ मा हरेक वर्ष यूकेमा हुने २५ लाख उडानमध्ये २५ वटा जतिबाट ब्लु आइस झर्ने गरेको बताएको थियो। र यस्तो यूकेमा मात्र नभएर जहाँ पनि भइरहेको हुन्छ।

अन्तर्राष्ट्रिय घटनाहरू

अमेरिकाको पेन्सलभेनियामा पार्टी गरिरहेका मानिसहरूमाथि त्यस्तै मलमूत्र खसेको रिपोर्ट गरिएको थियो।

लेभिटटाउनका जो क्याम्ब्रेले स्थानीय टेलिभिजन स्टेशनलाई आफ्नी झडकेली छोरीको १६ वर्ष पुगेको अवसरमा गरिएको पार्टीमा नराम्रो बस्तुको वर्षा भएपछि पार्टी नै खल्लो भएको बताए।

सन् २०१८ मा भारतको हरियाणा राज्यमा पनि त्यस्तै जमेको मलमूत्रको डल्लो खसेको थियो।

फजिलपुर बदली गाउँमा ठूलो आवाज निकाल्दै १०-१२ किलोको उक्त हिउँ जमेको डल्लो खसेको थियो।

एक जना वरिष्ठ स्थानीय अधिकारीले बीबीसीलाई भने - ""यहाँका केही बासिन्दाले त्यसलाई अर्कै लोकको बस्तु भन्ठानेका थिए। त्यसको केही अंश कोट्याएर उनीहरूले घर लगेका थिए भन्ने पनि सुनेको छु।""

टाइम्स अफ इन्डियामा सन् २०१५ को डिसेम्बर महिनामा एक महिलालाई 'ब्लु आइस' खसेर चोट लागेको रिपोर्ट गरिएको थियो।

अर्को घरको छतमा खसेर ती महिलामा ठोक्किन आइपुगेको भएर मात्र उनलाई पाखुरामा गम्भीर चोट लाग्यो नत्र मारिन पनि सक्थिन् भन्ने उक्त समाचारमा उल्लेख छ।

नयाँ खबर

ब्रेका अनुसार अधिकारीहरूले विमानस्थल पुग्ने बाटो फेरिरहेका छन् त्यसैले विन्सरका ती बासिन्दाका लागि त्यो राम्रो समाचार हुन सक्छ। तर अरू कैयौँका लागि भने त्यो खतरा रही नै रहन्छ।

""अहिलेसम्म एउटा विमानले अर्कोलाई पछ्याउने गरी 'लिनियर' प्रणालीमा अवतरण गरिन्थ्यो। तर अब 'फनल सिस्टम' भनेर अर्कै तरिकाले अवतरण गर्ने प्रणाली आउँदैछ। त्यसो हुँदा खतरा एक ठाउँमा केन्द्रित नभएर विभिन्न स्थानमा फैलिएको हुनेछ,"" ब्रेले भने।

विन्सरका ती व्यक्तिले क्षतिपूर्ति दाबी गर्न सक्ने पनि ब्रेले बताए।

अहिलेसम्म उक्त विमान सेवाको नाम बीबीसीलाई बताइएको छैन।

तर डेभिसका अनुसार ती बासिन्दाले विमान सेवालाई सम्पर्क गर्दा त्यसबेला आफूहरूको विमान त्यो बाटोमा नभएको बताएको थियो।

ती व्यक्तिले रुट ट्र्याकिङ नक्सामार्फत् विमानबारे बताएपछि विमान सेवा कम्पनीले पनि पुष्टि गरेको थियो।

अर्का बासिन्दा एन्ड्रु हलले ती प्रभावित व्यक्तिले क्षतिपूर्ति पाउनुपर्ने विचार काउन्सिलको भर्चुअल बैठकमा राखे।

""पानी कम्पनीहरूले नदीमा ढल मिसाएको भनेर दशौँ लाख हर्जाना तिराइन्छ। जब एउटा विमान सेवा कम्पनीले मानिसको टाउकोमा खस्ने गरी मलमूत्र फ्याँक्छ, त्यो त झन् नराम्रो काम भयो,"" उनले भने।"
"चीनले युक्रेन युद्धका लागि रुसलाई हातहतियार र गोलाबारुद दिने विषयमा विचार गरिरहेको अमेरिकी विदेशमन्त्री एन्टोनी ब्लिङ्कनले आरोप लगाएका छन्।

ब्लिङ्कनले सीबीएस न्यूजलाई चिनियाँ कम्पनीहरूले पहिले नै रुसलाई ""गैरघातक सहयोग"" उपलब्ध गराउँदै आएको र नयाँ सूचनाले बेइजिङले मस्कोलाई ""घातक खालका सहयोग"" पनि प्रदान गर्न सक्ने सङ्केत दिएको बताए।

यदि चीनले त्यसो गरे त्यसको परिणाम ""गम्भीर"" हुने चेतावनी उनले दिए।

चीनले चाहिँ मस्कोले सैन्य उपकरण माग गरेको समाचारलाई अस्वीकार गरेको छ।

चीनको चेतावनी

चिनियाँ राष्ट्रपति सी जिन्पिङ रुसी राष्ट्रपति भ्लादिमिर पुटिनका सहयोगी हुन् र उनले युक्रेनमाथि रुसले गरेको आक्रमणको निन्दा गरेका छैनन्।

तर यो द्वन्द्वमा तटस्थ रहन खोज्दै उनले शान्तिका लागि आह्वान गरेका छन्।

चिनियाँ विदेश मन्त्रालयले रुससँगको सम्बन्धलाई लिएर अमेरिकाको ""औँला देखाउने"" र ""जबरजस्ती"" गर्ने कार्यलाई स्वीकार नगर्ने बताएको छ।

ब्लिङ्कनले के भने?

उनले बैठकमा आफूले ""चीनले रुसलाई घातक सामग्री सहयोग गर्ने सम्भावना""बारे ""गहिरो चिन्ता"" व्यक्त गरेको बताए।

""...युक्रेनमा प्रयोग गर्न चिनियाँ कम्पनीहरूले रुसलाई गैरघातक सहयोग प्रदान गरिरहेका छन्। हामीसँग भएको जानकारीका आधारमा हामीलाई के चिन्ता छ भने उनीहरूले घातक सहयोग प्रदान गर्नेबारे सोचिरहेका छन्,"" उनले भने।

तर उनले चीनको सम्भावित योजनाबारे अमेरिकाले के जानकारी पाएको छ भन्ने विस्तृत विवरण भने दिएनन्।

चीनले रुसलाई कस्तो सहयोग गर्न सक्छ भन्ने अमेरिकाले ठानेको छ भन्नेबारे सोध्दा उनले त्यो मुख्य रूपमा हातहतियार र गोलाबारुद हुने दाबी गरे।

अमेरिकाले रुसलाई हजारौँ लडाकु विमानहरू आपूर्ति गर्ने वाग्नर समूहलाई युक्रेनको स्याटलाइट नक्साहरू उपलब्ध गराएको आरोपमा एउटा चिनियाँ कम्पनीमाथि प्रतिबन्ध लगाएको छ।

अमेरिका-चीन सम्बन्धमा ‘गम्भीर समस्या’

ब्लिङ्कनले सीबीएसलाई ""निस्सन्देह चीनमा निजी कम्पनीहरू र राज्यबीच वास्तवमा कुनै भिन्नता"" नभएको बताए।

""यदि चीनले रुसलाई हतियार उपलब्ध गरायो भने हाम्रो सम्बन्धमा गम्भीर समस्या निम्त्याउनेछ,"" उनले भने।

फेब्रुअरीको सुरुमा अमेरिकाले जासुसीका लागि प्रयोग गरिएको भन्दै चिनियाँ बलुनलाई खसालेपछि वाशिङ्टन र बेइजिङबीच सम्बन्ध बिग्रिरहेकिो बेला उनको यस्तो भनाइ आएको हो।

यद्यपि बलुनसम्बन्धी मामिलामा दुवै पक्षले आक्रोशपूर्ण अभिव्यक्ति दिए पनि समान रूपमा दुवै पक्ष घटनाबाट लज्जित भएका र सम्बन्ध अघि बढाउन तयार देखिएका थिए।

तर यदि चीनले रुसी सेनालाई सहयोग पुर्‍याउन हतियार आपूर्ति गरेमा अमेरिका-चीन सम्बन्ध झन् बिग्रने देखिन्छ।

ब्लिङ्कनको चेतावनी स्पष्ट रूपमा चीनलाई त्यसो गर्नबाट रोक्नको लागि दिइएको जस्तो देखिन्छ।

अमेरिकाले रुसको अर्थतन्त्रलाई कमजोर बनाउनका लागि लगाइएका पश्चिमी प्रतिबन्धबाट बच्न रुसलाई चीनले सहयोग गरेकोमा पनि अमेरिका चिन्तित भएको उनले बताए।

रुससँग चीनको व्यापार बढ्दै गएको छ र यो रुसी तेल, ग्यास र कोइलाको सबैभन्दा ठूलो बजार पनि हो।

अमेरिकालगायत नेटो सदस्यहरूले युक्रेनलाई ट्याङ्कसहित विभिन्न प्रकारका हतियार, गोलाबारुद र उपकरण पठाइरहेका छन्।

चिनियाँ विदेशमन्त्रीले के भने?

शीर्ष अमेरिकी कूटनीतिज्ञको टिप्पणी चिनियाँ विदेशनीति प्रमुखको युरोप भ्रमणको एक भागको रूपमा वाङको मस्कोको निर्धारित भ्रमणअघि आएको हो।

वाङले शनिवार म्युनिखमा चीनले युक्रेन युद्धको लागि ""आगोमा घिउ नथपेको"" बताएको समाचारसंस्था रोयटर्सले जनाएको छ।

चीनले द्वन्द्व समाधान गर्न आफ्नो अडान प्रस्तुत गर्ने दस्तावेज प्रकाशित गर्ने र त्यसमा सबै देशको भौगोलिक अखण्डताको सम्मान गर्नुपर्ने उल्लेख हुने उनले बताए।

""म के सुझाव दिन्छु भने सबैजनाले शान्तपूर्वक सोच्न थालून्, विशेषगरी युरोपका साथीहरूले यो युद्ध रोक्न हामीले कस्तो प्रयास गर्न सक्छौँ भनेर सोचून्,"" वाङले भने।"
"रुसका राष्ट्रपति भ्लादिमिर पुटिनले युक्रेनमा एक वर्षदेखि जारी युद्धका लागि पश्चिमा राष्ट्रहरूलाई दोष दिएका छन्।

रुसको संसद्‍मा सम्बोधन गर्दै उनले युक्रेनलाई पश्चिमा राष्ट्रहरूले ‘रुसविरोधी’ बनाउने प्रयास गरेको बताउँदै आफ्नो देशको अस्तित्व खतरामा रहेको बताएका छन्।

यो पुटिनले झन्डै दुई वर्षमा राष्ट्रका नाममा गरेको पहिलो सम्बोधन हो।

पुटिनले युक्रेनको पूर्वी भेगमा रहेको डोनबास क्षेत्रको द्वन्द्व शान्तिपूर्ण रूपमा समाधान गर्न खोजेको दाबी गरेका छन्।

पश्चिमा राष्ट्रहरूको शान्तिप्रतिको प्रतिबद्धता ""धोखा"" र ""क्रूर झूट"" रहेको पाइएको उनले बताए।

अमेरिकी राष्ट्रपति जो बाइडन अकस्मात् किएभ पुगे

चीनले युक्रेनमा युद्ध गर्न रुसलाई घातक अस्त्र दिन सक्ने अमेरिकाको चेतावनी

""हामीले यो समस्यालाई शान्तिपूर्ण रूपमा समाधान गर्न सक्दो प्रयास गरिरहेका थियौँ, यो कठिन द्वन्द्वबाट शान्तिपूर्ण तरिकाले वार्ता गर्दैछौँ। तर हाम्रो पछाडि एकदमै फरक परिदृश्य तयार भइरहेको थियो,’’ उनले भने।

""राजनीतिक कारणले भएका हत्याहरू, विश्वास गरेकाहरू माथिको दुर्व्यवहारप्रति आँखा चिम्लिएर उनीहरू [पश्चिमा राष्ट्रहरूले] मात्र थप समय प्राप्त गर्न खोजिरहेका थिए,"" पुटिनले थपे।

सम्बोधनको क्रममा उनले युद्धले रुसमा पारेको प्रभावबारे चर्चा गर्दै अग्रपङ्गतिमा खटिएकादेखि शिक्षक अनि कृषकसम्मलाई धन्यवाद दिएका छन्।

झन्डै दुई घन्टा लामो सम्बोधनका क्रममा पुटिनले आफूहरूले युक्रेनका नागरिक विरुद्ध युद्ध नगरेको जनाएका छन्।

""म यो दोहोर्‍याउन चाहन्छु कि उनीहरू युद्धका लागि दोषी छन् र हामीले यसलाई रोक्नको लागि आफ्नो शक्ति प्रयोग गरिरहेका छौँ,"" उनले भने।

अस्त्र नियन्त्रण सन्धिमा रुस सहभागी नहुने

यसैबीच अमेरिका र रुसबीचको ‘न्यू स्टार्ट’ भनिने अस्त्र घटाउने सम्बन्धि एक रणनीतिक सन्धिबाट आफ्नो सहभागिता रद्द गर्ने पुटिनले घोषणा गरेका छन्।

""म आज घोषणा गर्न बाध्य छु कि रुसले सामरिक महत्त्व भएका र आक्रमण गर्न प्रयोग गरिने अस्त्रहरूसँग सम्बन्धित सन्धिबाट सहभागिता निलम्बन गर्दैछ,"" उनले भने।

अमेरिकाले पारमाणविक अस्त्र परीक्षण गरे रुस पनि त्यस्तो गर्न तयार रहनुपर्ने उनले बताए।

‘न्यू स्टार्ट’ रुस र अमेरिकाबीचको बाँकी रहेको अन्तिममध्येको पारमाणविक हतियार सम्बन्धी सम्झौता हो।"
"पोखरा विमान दुर्घटनाः यती एअरलाइन्सको विमान खसेको ठाउँमा जे देखियो

काठमाण्डूबाट पोखराका लागि उडेको यती एअरलाइन्सको जहाज विमानस्थलनजिकै दुर्घटना परेको छ।

उक्त विमानमा ६८ यात्रु र चालक दलका चार सदस्य सवार रहेको नेपाली सेनाका प्रवक्ता कृष्णप्रसाद भण्डारीले बताएका छन्।

दुर्घटनास्थलमा पुगेका पोखरास्थित पत्रकार कृष्णमणि बरालले खिचेको यो भिडिओमा धुँवाको मुस्लो देखिएको छ।

नागरिक उड्डयन प्राधिकरणका प्रवक्ता जगन्नाथ निरौलाका अनुसार सवार यात्रुमध्ये ५३ जना नेपाली र पाँच भारतीय थिए।

उनका अनुसार विमानमा रुसका ४ जना, कोरियाका २ जना, आयरल्यान्ड, अस्ट्रेलिया, अर्जेन्टिना र फ्रान्सका एक एक जना यात्रु सवार थिए।

घटनाबारे बुझ्न प्रधानमन्त्री पुष्पकमल दाहाल 'प्रचण्ड' काठमाण्डू विमानस्थल पुगेको उनको आधिकारिक ट्वीटमा जनाइएको छ।"
"रुसले इरानमा निर्मित ड्रोन प्रयोग गरेर आफूहरूलाई “थकाउन” खोजेको आरोप युक्रेनका राष्ट्रपति भोलोदिमिर जेलेन्स्कीले लगाएका छन्।

रुसी सेनाले पछिल्ला केही महिनाहरूमा युक्रेनी सहर तथा ऊर्जा केन्द्रहरूमा 'कामिकाजे' भनिने ड्रोनहरू प्रयोग गरेर शृङ्खलाबद्ध आक्रमण गरेको युक्रेनको दाबी छ।

युक्रेन सरकार र पश्चिमा खुफिया निकायहरूले गत वर्षको शरद्ऋतुयता रुसले इरानमा निर्मित शहेद-१३६ ड्रोन प्रयोग गरिरहेको बताएका छन्।

रुसमा जरेनिअम-टू समेत भनेर चिनिने यो ड्रोनको अघिल्लो भागमा रहने युद्धशीर्षमा विस्फोटक पदार्थ राखिएको हुन्छ।

अनि आक्रमण गर्नका लागि निर्देशन नदिँदासम्म यो ड्रोन लक्ष्यको नजिकै घुमिरहन्छ।

शहेद-१३६ ड्रोनको पखेटाको फैलावट २.५ मिटर (८.२ फिट) छ र यसलाई रेडारले सजिलै फेला पार्न सक्दैन।

युक्रेन युद्ध- 'ड्रोन हमला गर्दै युक्रेनलाई सिध्याउने रुसको योजना'
एक क्षेप्यास्त्र हमलामा सयौँ रुसी सैनिक मारिएको युक्रेनको दाबी

इरान सरकारले युद्धअगावै रुसलाई “सानो सङ्ख्यामा” ड्रोन उपलब्ध गराएको जनाएको छ।

तर अमेरिका र युरोपेली सङ्घ ईयूले इरानले भने नियमित रूपमा रुसलाई ड्रोन उपलब्ध गराएको आरोप लगाएका छन्। इरानमाथि युरोपेली सङ्घले प्रतिबन्धहरू पनि लगाएको छ।

कामिकाजे ड्रोनले युक्रेनमा कस्तो क्षति पुर्‍याएको छ?

रुसले सेप्टेम्बर महिनाको १३ तारिखमा पहिलो पटक युक्रेनको खार्किभ क्षेत्रमा सेनालाई लक्षित गर्दै गरिएको आक्रमणमा शहेद-१३६ ड्रोन प्रयोग गरेको हुनसक्ने बताइएको छ।

त्यसयता किएभ, ओडेसा र मिकोलाइभमा पटकपटक रुसले ती ड्रोन प्रयोग गरेर आक्रमण गरेको छ।

ज्यानुअरी १ र २ तारिखमा रुसले ८० वटाभन्दा बढी कामिकाजे ड्रोनमार्फत् आक्रमण गरेको तर ती सबैलाई आफूहरूले जमिनमा झारिदिएको युक्रेनले दाबी गरेको छ।

जाडो याममा युक्रेनीहरूलाई विद्युत् र न्यानो बनाउने पूर्वाधार उपलब्ध नहोस् भनेर रुसले ऊर्जा केन्द्रहरूलाई निसाना बनाउने गरेको छ।

युक्रेनले कसरी यसको सामना गर्ने प्रयास गरेको छ?

ड्रोनहरूलाई जमिनमा झार्न युक्रेनी सैनिकहरूले साना हतियार, मशीनगन, एक स्थानबाट अर्कोमा सहजै लैजान सकिने एन्टि-एअर क्षेप्यास्त्र तथा विद्युतीय ज्यामर उपकरणहरू प्रयोग गरिरहेका छन्।

तर ठूलो सङ्ख्यामा एकैपटक ड्रोन पठाउँदा भने त्यसो गर्न कठिन हुनसक्छ।

आफ्नो हवाई प्रतिरक्षा प्रणालीले रुसले छाडेका ८० प्रतिशतभन्दा बढी ड्रोनहरू खसाल्न सफल भएको युक्रेनले जनाएको छ।

के युक्रेनले पनि कामिकाजे ड्रोन प्रयोग गरेको छ?

अमेरिकाले युक्रेनलाई झन्डै ७०० वटा स्विचब्लेड कामिकाजे सैन्य ड्रोन आपूर्ति गरेको जनाएको छ।

तर तिनको प्रयोग भए नभएको यकिन हुन सकेको छैन।

विज्ञहरूका अनुसार गत शरद्ऋतुमा पश्चिमी क्राइमियामा रहेको रुसी सैन्य शिविरका साथै अन्य केही स्थानमा आक्रमण गर्न युक्रेनले कामिकाजेजस्तै ड्रोन प्रयोग गरेको थियो।

डिसेम्बर महिनामा पनि युक्रेनले गरेका तीनवटा छुट्टाछुट्टै आक्रमणमा कामिकाजे ड्रोन प्रयोग भएको रुसले जनाएको छ।

त्यस बेला रुस-युक्रेन सीमाबाट सयौँ माइलभित्र रहेको सारातोभ र रियजानस्थित हवाई आधारहरूमा युक्रेनले आक्रमण गरेको थियो।

युक्रेन र रुससँग अन्य कुनकुन ड्रोन छन्?

युक्रेनले प्रयोग गर्ने प्रमुख सैन्य ड्रोन भनेको टर्कीमा निर्मित बाईरक्टार टीबी टू हो।

यसको आकार सानो विमान बराबरको हुन्छ।

यसमा क्यामराहरू जडान गरिएको हुन्छ र लेजर-निर्देशित विस्फोटक पदार्थ राख्न सकिन्छ।

सन् २०२२ को एप्रिलमा रुसी युद्धपोत मस्कवा ब्ल्याक सीमा डुबेको थियो।

त्यस बेला उक्त युद्धपोतमाथि बाईरक्टार ड्रोनले आक्रमण गरेको थियो।

रुसले सानो र अलि सामान्य खालको ओर्लान-टेन ड्रोनको पनि प्रयोग गर्ने गर्छ। त्यसमा क्यामरा जडान गरिएको हुन्छ र त्यसले साना बमहरू बोक्न सक्छ।

सैन्य ड्रोनको प्रयोग

दुवै पक्षका ड्रोन शत्रुलक्षित क्षेत्र फेला पार्न र प्रहार गरिएको अस्त्रलाई लक्षित ठाउँसम्म दिशानिर्देशित गर्न सबैभन्दा प्रभावकारी ठहरिएका छन्।

विगतमा लक्ष्य फेला पार्न नै २० देखि ३० मिनेट समय लाग्ने गरेको रोयल यूनाइटेड सर्भिस इन्स्टिट्यूटका टका डा. ज्याक वाटलिङ बताउँछन्।

अहिलेको अवस्थाबारे उनी भन्छन्: ""ओर्लान-१० ले लक्ष्य पत्ता लगाएको तीनदेखि पाँच मिनेटभित्र रुसी सैनिकले शत्रुमाथि गोलाबारीसहित आक्रमण गर्न सक्छन्।""

किङ्स कलेज लन्डनका रक्षा अध्ययनकी अनुसन्धानकर्ता डा. मरिना मिरोनका अनुसार ड्रोनले युक्रेनलाई आफ्नो सीमित सैन्य शक्ति विस्तार गर्ने मौका उपलब्ध गराएको छ।

""विगतमा शत्रुको स्थान पहिचान गर्न चाहेको खण्डमा विशेष फौज पठाउनुपर्थ्यो र केही सैनिकहरूको गुमाउनुपर्ने हुन्थ्यो,"" उनी भन्छिन्।

""अहिले केही जोखिममा छ भने त्यो ड्रोन हो।""

सैन्य ड्रोनको समस्या के हो भने ती निकै ठूला हुन्छन् र तुलनात्मक रूपमा ढिलो गतिमा चल्छन्। अनि तिनलाई प्रहार गरेर जमिनमा झार्न सजिलो हुन्छ।

युद्धका क्रममा खासगरी युक्रेनले डीजेआई माभिक थ्रीजस्ता साना, सस्तो व्यावसायिक मोडलका ड्रोनहरू प्रयोग गरिरहेको छ।

उक्त ड्रोनको मूल्य झन्डै १,७०० पाउन्ड पर्छ।

यस्ता व्यावसायिक ड्रोनमा साना बमहरू जडान गर्न सकिन्छ।

यो ड्रोन मुख्य रूपमा प्रतिद्वन्द्वी सेना फेला पार्न प्रत्यक्ष हुने आक्रमणहरू पत्ता लगाउन प्रयोग गरिन्छ।

यद्यपि व्यावसायिक ड्रोनहरू सैन्य ड्रोनभन्दा निकै कम शक्तिशाली हुन्छन्।

डीजेआई माभिक थ्रीको क्षमता ३० किलोमिटरको दायरामा सीमित छ र यो ४६ मिनेटसम्म मात्र उड्न सक्छ।

यस्ता ड्रोनहरूबाट जोगिन रुसले विद्युतीय उपकरणहरू प्रयोग गरिरहेको डा। मिरोन बताउँछिन्।

""रुसी सैन्य बलसँग स्टुपोर नामक राइफल छ जसले विद्युत् चुम्बकीय तरङ्गहरू पैदा गर्छ,"" उनले भनिन्।

यसले व्यावसायिक ड्रोनहरूलाई जीपीएसको सहायताले रोक्छ। साथै रुसी बलले एअरोस्कोपजस्तै अनलाइन प्रणालीहरूको पनि प्रयोग गर्छ।

यस प्रणालीले व्यावसायिक ड्रोनहरू र तिनका सञ्चालकबीचको सम्पर्क पहिल्याउने वा अवरोध पुर्‍याउने काम गर्छ।

तिनीहरूले ड्रोनलाई दुर्घटनाग्रस्त स्थिति वा आधार शिविरसम्म पुर्‍याउन सक्छन् र ड्रोनलाई जानकारी फर्काउन रोक्न सक्छन्।"
"युक्रेनमा प्रयोग गर्नका लागि रुसी भाडाका सैनिकहरूको समूह वाग्नर ग्रुपलाई उत्तर कोरियाले युद्ध क्षेत्रमा प्रयोग हुने क्षेप्यास्त्र र रकेटहरू उपलब्ध गराएको अमेरिकाले आरोप लगाएको छ।

ह्वाइट हाउसले उक्त कारोबारले संयुक्त राष्ट्रसङ्घको सुरक्षा परिषद्को प्रस्तावको उल्लङ्घन गरेको जनाउँदै वाग्नर समूहमाथि थप प्रतिबन्धहरूको घोषणा गर्ने जनाएको छ।

तर उत्तर कोरिया र वाग्नर समूहले भने उक्त विवरण अस्वीकार गरेका छन्।

यूके सरकारका अनुसार युक्रेनमा वाग्नर ग्रुपका सैनिकको सङ्ख्या १ हजारबाट बढेर झन्डै २० हजार पुगेको छ।

हालसालै सिरिया र अफ्रिकी देशहरूमा पनि सक्रिय रहेको उक्त समूहमाथि पटक-पटक युद्ध अपराध र मानव अधिकार उल्लङ्घनको आरोप लाग्ने गरेको छ।

''युक्रेनमा आफ्नो सैन्य कारबाहीलाई सहयोग गर्न वाग्नरले विश्वभर हतियार आपूर्तिकर्ताको खोजी गरिरहेको छ,'' ह्वाइट हाउस राष्ट्रिय सुरक्षा प्रवक्ता जोन कर्बीले सञ्चारकर्मीहरूलाई भने।

''हतियारका लागि रकम तिरेको वाग्नर समूहलाई उत्तर कोरियाले केही मात्रामा हतियार उपलब्ध गराएको हामी अब पुष्टि गर्न सक्छौँ,'' उनले थपे।

दाबी र खण्डन

ह्वाइट हाउसका अनुसार उक्त समूहले उत्तर कोरियाबाट स्थल सेनाले प्रयोग गर्ने रकेट र क्षेप्यास्त्र खरिद गरेको छ।

कर्बीका अनुसार वाग्नरले युक्रेनमा मासिक १० करोड अमेरिकी डलर भन्दा बढी रकम खर्च गरिरहेको छ।

यूकेका विदेश मन्त्री जेम्स क्लेभर्लीले आफूहरू उनको मूल्याङ्कनमा सहमत रहेको जनाएका छन्।

""राष्ट्रपति (भ्लादिमिर) पुटिनले मद्दत माग्न उत्तर कोरियातर्फ फर्केको यथार्थ रुसको निराशा र एक्लोपनको सङ्केत हो,"" यूके विदेशमन्त्रीले एक विज्ञप्तिमा भने।

तर वाग्नरका समूहका सञ्चालकले भने त्यसलाई ''हल्ला र अनुमानको'' संज्ञा दिँदै उक्त दाबीलाई अस्वीकार गरेका छन् भने उत्तर कोरियाको विदेश मन्त्रालयले उक्त विवरण ""निराधार"" रहेको जनाएको छ।

उत्तर कोरियाका एक जना प्रवक्ताले आफ्नो देश र रुसबिच कारोबार ''कहिल्यै नभएको'' र आफूहरूको भनाइ ''परिवर्तन नहुने'' बताएका छन्।

सन् २०१४ मा रुसले क्राइमियालाई आफ्नो भूभागमा गाभ्ने क्रममा वाग्नर ग्रुपले पहिलो पटक त्यहाँको युद्धमा सहभागिता जनाएको विश्वास गरिन्छ।

पश्चिमा राष्ट्रका विज्ञहरूका अनुसार वाग्नर समूह रुसद्वारा प्रायोजित भाडाका सैनिकहरूको समूह हो।

त्यसमा आबद्ध लडाकुहरू क्रेम्लिनको स्वार्थमा काम गर्छन्।"
"यसै दशकमा मानिस चन्द्रमामा लामो समयसम्म बस्नसक्ने नासाका एक अधिकारीले बीबीसीलाई बताएका छन्।

नासाका लागि ओरायन चन्द्र अन्तरिक्ष यान कार्यक्रमको नेतृत्व गर्ने हावर्ड हुले वैज्ञानिक कार्यका लागि सहयोग गर्न चन्द्रमामा बस्नुपर्ने आवश्यकता हुनसक्ने बताए।

उनले सन्डे विथ लरा कुन्सबर्ग कार्यक्रममा ओरायनलाई बोक्ने आर्टिमिस रकेटको बुधवार गरिएको प्रक्षेपण ""मानव अन्तरिक्ष उडानका लागि ऐतिहासिक दिन थियो"" भने।

ओरायन हाल चन्द्रमाबाट लगभग एक लाख ३४ हजार किलोमिटरमा रहेको छ।

एक सय मिटर अग्लो आर्टिमिस रकेट नासाको अन्तरिक्ष यात्रीहरूलाई पृथ्वीको उपग्रहमा फेरि पठाउने अभियानको एक हिस्साका रूपमा केनेडी स्पेस सेन्टरबाट प्रक्षेपण भएको हो।

रकेटको सबैभन्दा माथि ओरायन अन्तरिक्ष यान छ।

सुरुमा मानवरहित यात्रा

पहिलो यात्राका क्रममा उक्त यान अहिले मानवरहित छ तर त्यसमा मानव शरीरमा उडानले पार्ने प्रभावहरूको विवरण राख्ने प्रविधि जडान गरिएको छ।

बुधवारको प्रक्षेपण गत अगस्ट र सेप्टेम्बरमा गरिएका अघिल्ला दुई प्रक्षेपण प्रयासहरूकै निरन्तरता हो।

तर अघिल्ला ती प्रक्षेपणहरूलाई प्राविधिक समस्याका कारण ‘काउन्टडाउन’का क्रममा रद्द गरिएको थियो।

हुले लरा कुन्सबर्गलाई आर्टिमिस प्रक्षेपणका क्रममा त्यो माथि उठेको हेर्नु ""अविश्वसनीय अनुभूति"" र ""सपना"" जस्तो भएको बताए।

""हामीले दीर्घकालीन र सुदूरअन्तरिक्ष खोज गर्ने क्रममा यो पहिलो कदम हो, यो संयुक्त राज्य अमेरिकाका लागि मात्र होइन, विश्वकै लागि हो,"" उनले भने।

""र, मलाई लाग्छ- यो नासाको लागि एक ऐतिहासिक दिन हो। अनि, मानव अन्तरिक्ष उडान र सुदूर अन्तरिक्ष खोजीमा चासो राख्ने सबैका लागि पनि यो ऐतिहासिक नै हो।

""भनाइको मतलब, हामी चन्द्रमामा फेरि जाँदैछौँ। हामी एउटा दिगो कार्यक्रमतर्फ उन्मुख काम गर्दैछौँ र यो त्यस्तो गाडी हो- जसले मानिसहरूलाई बोक्नेछ र हामीलाई फेरि चन्द्रमामा अवतरण गराउनेछ।""

हुले बताए अनुसार यदि हालको आर्टिमिसको उडान सफल भएमा त्यस्तैखाले अर्को उडान चालक दलका साथ हुनेछ र तेस्रो पटक अन्तरिक्ष यात्रीहरू चन्द्रमामा अवतरण गर्नेछन्।

चन्द्रमामा पछिल्लो पटक ५० वर्षअघि अपोलो-१७ मार्फत् सन् १९७२ मा अन्तरिक्ष यात्रीहरू उत्रिएका थिए। उनले हालको यात्रा राम्ररी अघि बढिरहेको बीबीसीलाई बताए।

उनका अनुसार अहिले सबै प्रणालीहरूले काम गरिरहेका छन् र उक्त अभियानको टोलीले सोमवार दिवा खाजाका बेलामा ओरायनको इन्जिन (जसलाई बर्न भनेर चिनिन्छ) मा चन्द्रमाको बाहिरी कक्षमा यानलाई पठाउन अर्को ‘फायरिङ’ गर्ने तयारीमा रहेको छ।

हुले पृथ्वीबाट उक्त अभियान हेर्नु भनेको चिन्तित अभिभावक हुनुभन्दा फरक नभएको स्वीकारे।

तर उनले ओरायनबाट आएका तस्बिर र भिडियो हेर्दा "" वास्तवमै 'वाह, हामी चन्द्रमामा फर्किरहेका छौँ' भन्ने उत्साह र अनुभूति दिने"" बताए।

चुनौतीपूर्ण कार्य

आर्टिमिस वान् अभियानको सबैभन्दा महत्त्वपूर्ण चरणमध्ये एक ओरायन मोड्युललाई सुरक्षित रूपमा पृथ्वीमा फिर्ता ल्याउनु हो।

यो पृथ्वीको वायुमण्डलमा ३८ हजार किलोमिटर प्रतिघण्टा वा आवाजको गतिभन्दा ३२ गुणा बढी गतिमा पुन: प्रवेश गर्नेछ र यसको मुनिको ढालको तापक्रम तीन हजार डिग्री सेल्सियससम्म पुग्नसक्छ।

हुलेे आर्टिमिसका अवयवहरू र प्रणालीको सुरक्षाको परीक्षण गरेर प्रमाणित भइसकेपछि, ""यसै दशकमा"" चन्द्रमामा मानिसलाई बसाउने योजना रहेको बताए।

चन्द्रमामा फर्कनुको कारणमा उक्त उपग्रहको दक्षिणी ध्रुवमा पानी छ कि छैन भनेर पत्ता लगाउनु हो।

किनभने त्यसलाई अन्तरिक्षको गहिराइमा जानका लागि इन्धन प्रदान गर्न इन्धनका रूपमा रूपान्तरण गर्न सकिन्छ। उदाहरणका रूपमा मङ्गल ग्रहमा जानका लागि।

उनले भने, ""हामी मानिसहरूलाई चन्द्रमाको सतहमा पठाउँदैछौँ र तिनीहरू त्यो सतहमा बस्नेछन् र वैज्ञानिक खोजी गर्नेछन्।""

""हाम्रा लागि पृथ्वीको कक्षाभन्दा बाहिर केही कुरा सिक्नु र त्यसपछि मङ्गल ग्रहमा जाँदा ठूलो कदम चाल्नु साँच्चै नै महत्त्वपूर्ण हुनेछ।"
"पुरुषको वीर्यमा हुने शुक्रकीटको औसत मात्रा विगत ५० वर्षमा ५१% ले घटेको बताइएको छ।

इजरेलस्थित हीब्रू विश्वविद्यालय तथा अमेरिकाको माउन्ट साइनाई स्कूल अफ मेडिसिनले हालै गरेको अनुसन्धानबाट प्रकाशमा आएको यो एक प्रमुख तथ्य हो।

अनुसन्धानकर्ताहरूका अनुसार सन् १९७० ताका एक मिलिलिटर वीर्यमा औसत १० करोड १० लाखजति प्रजनन क्षमतायुक्त कोष अर्थात् शुक्रकीट हुन्थे भने अहिले त्यो मात्रा घटेर ४ करोड ९० लाखमा आइपुगेको छ।

सङ्ख्या मात्र नभई शुक्राणुको गुणस्तरमा पनि ह्रास आएको प्रमाण भेटिएको छ। महिलाको डिम्बभित्र प्रवेश गर्न सक्षम शुक्रकीटको सङ्ख्या पनि पछिल्ला दशकहरूमा घटेको छ।

""सबभन्दा अनौठो त हामीले शुक्रकीटको गतिशीलताको ह्रासमा देखेका छौँ। यो क्षमताको अभावमा निषेचनको सम्भावना घट्छ,"" ब्रजिलिएन असोसिएशन अफ असिस्टिड रिप्रोडक्शनका उपाध्यक्ष तथा यूरोलजिस्ट र एन्ड्रोलजिस्ट मोएसर राफाएल राडाएलीले भने।

निरन्तर भइरहेको ह्रासले स्वास्थ्यविज्ञहरू चिन्तित बनेका छन्।

हाम्रो अनुहारको छालामा प्रजनन गर्ने एउटा सानो जीव जुन लोप हुन सक्छ

तपाईँको यौन क्रियाकलापले कसरी जलवायु परिवर्तनमा प्रभाव पार्छ

""यो चिन्ताजनक विषय हो किनभने यो गिरावटको गति बढिरहेको छ। कहाँ पुगेर टुङ्गिन्छ भन्न सकिँदैन,"" ब्रजिलिएन सोसाइटी अफ यूरोलजीको एन्ड्रोलजी विभागका संयोजक एड्वार्डो मिरान्डाले भने।

त्यसमाथि पुरुषहरूको शुक्रकीटको मात्रा खस्किने दर पछिल्ला वर्षमा झन् बढेको छ। इजरेल र अमेरिकामा गरिएको सोही अनुसन्धानका अनुसार सन् १९७० र १९९० को दशकबीच शुक्रकीटको मात्रा खस्किने दर प्रतिवर्ष १.१६% रहेकोमा सन् २००० को दशक सुरु हुँदै गर्दा त्यो दर बढेर २.६४% पुग्यो। अर्थात् त्यो गिरावट दोबरले बढ्यो।

अनि यो संसारभरि नै देखिएको छ - सबै महादेशमा मानिसको शुक्रकीटको मात्रा घट्दो छ। युरोप, अफ्रिका, तथा मध्य र दक्षिण अमेरिकामा यो दर अन्यत्रभन्दा धेरै छ।

१. मोटोपना

शरीरमा बढ्ने हरेक अतिरिक्त किलोग्रामले शुक्रकीटलाई हानि हुने खालका परिवर्तनहरू गराउँछ।

बोसो भण्डारण गर्ने एडिपोज तन्तुले सुजन गराउने तत्त्व निष्काशन गर्छ जसले पुरुषमा शुक्रकीट उत्पादनका निम्ति सबभन्दा महत्त्वपूर्ण मानिने टेस्टस्टरोन होर्मोनलाई प्रभावित गर्छ।

मिरान्डाका अनुसार अधिक तौलले 'अक्सिडेटिभ' तनाव पनि निम्त्याउँछ जसले शरीर विभिन्न प्रकारका कोषमा हानि पुर्‍याउँछ।

""साथै, मोटोपना भएका व्यक्तिको जननेन्द्रियवरपर धेरै बोसो हुन्छ जसले शुक्रकीटलाई धेरै नराम्रो असर गर्छ,"" उनले भने।

पुरुषका प्रजनन क्षमतायुक्त कोषहरूको उत्पादन अनि सञ्चय गर्ने अण्डकोष शरीरको तापक्रमभन्दा १ देखि २ डिग्री सेल्सीअस कम तापक्रममा रहनुपर्छ। त्यसैले अण्डकोष शरीरबाहिर रहने गर्छ।

बोसो तत्त्व बढ्दाखेरि त्यसले जननेन्द्रियको तापक्रम पनि बढ्छ र त्यसले तिनको कार्यक्षमता प्रभावित हुन्छ।

विश्व स्वास्थ्य सङ्गठनका अनुसार विश्वभरिका पुरुषमध्ये ३९ प्रतिशतको तौल आवश्यकताभन्दा बढी छ भने ११ प्रतिशत मोटोपनाबाट पीडित छन्। यो तथ्याङ्कले पनि पछिल्लो पाँच दशकमा शुक्रकीटको मात्रा किन घटिरहेको छ भन्ने कुरा बुझाउन सहयोग गर्छ।

२. दुर्व्यसन

मदिरा, सुर्ती, भेपिङ, गाँजा, कोकेन अनि 'एनाबोलिक स्टेरोइड' ... यी सबैबीचको समानता तपाईँलाई थाहा छ? यी सबैले पुरुषको शुक्रकीटको गुणस्तरमा प्रभाव पार्छन्।

""यीमध्ये केही पदार्थले शुक्राणु उत्पन्न गराउने कोषिकाहरूलाई प्रत्यक्ष रूपमै हानि पुर्‍याउँछन्,"" मिरान्डा भन्छन्।

अन्य पदार्थले अण्डकोषलाई क्रियाशील पार्न जिम्मेवार होर्मोन उत्पादनमा असर पार्दै अप्रत्यक्ष रूपमा हानिकारक कार्य गर्छन्।

विशेषज्ञहरूले सबैभन्दा बढी दिने उदाहरण चाहिँ टेस्टस्टरोन प्रतिस्थापनका लागि भनेर मांसपेशी बढाउन व्यापक रूपमा प्रयोग गरिने चक्की, जेल र सुईहरू भएको औँल्याएका छन्।

''पछिल्ला वर्षहरूमा यसको बजार व्यापक र डरलाग्दो रूपमा बढेको छ,'' राडाएली भन्छन्।

चिकित्सकका अनुसार जब कुनै कारणबिनै यो होर्मोनलाई प्रतिस्थापन गरिन्छ, शरीरले यसलाई प्राकृतिक रूपमा उत्पादन गर्नुपर्ने आवश्यकता नरहेको ठान्छ। अनि यसको प्रभाव शुक्रकीटको मात्रामा पर्न जान्छ।

३. यौनाङ्गबाट सर्ने सङ्क्रमण

क्लमिडिया र गोनोरियाजस्ता रोगहरू ब्याक्टेरियाको सङ्क्रमणबाट हुन्छन्। तिनले यसले 'एपिडिडिमिस' मा सुजन गराउन सक्छन्। यो भाग अण्डकोषसँग जोडिएको हुन्छ र यसमा शुक्रकीट सङ्कलित भएर बसेको हुन्छ।

त्यसैले त्यहाँ कुनै प्रभाव पर्दा शुक्रकीटको अस्तित्वमा जोखिम निम्तिन्छ।

सन् २०२० मा महिला र पुरुष दुवैमध्ये १२ करोड ९० लाख क्लमिडियाका अनि ८ करोड २० लाख गोनोरियाका नयाँ बिरामीहरू पाइएको विश्व स्वास्थ्य सङ्गठनले अनुमान गरेको छ।

यसमा राडाएलीले तेस्रो जीवाणु पनि थपेका छन्: ह्यूमन पापिलोमाभाइरस जसलाई एचपीभी भनेर पनि चिनिन्छ।

""यसले शुक्रकीटको उत्पादन वा त्यसको डीएनएमा समेत असर गर्ने थाहा भएको छ,"" उनले भने।

४. काखमा कम्प्युटर

सामान्यतया पुरुषको अण्डकोष शरीरको तापक्रमभन्दा १ देखि २ डिग्री सेल्सीअसले कम हुनु पर्छ।

पछिल्ला दशकहरूमा भएका अध्ययनका अनुसार काखमा ल्यापटप वा नोटबुक राखेर प्रयोग गर्नाले शुक्रकीट उत्पादनमा थप खतरा पैदा गर्छ।

त्यसको कारण ती उपकरणको ब्याटरीको तातो हो। यसले शुक्रकीटलाई प्रभाव पार्छ।

मिरान्डाका अनुसार उच्च तापमानमा गरिने गतिविधि -लामो समय लगाएर तातो पानीमा नुहाउनु वा 'साउना'मा बस्नुले पनि प्रजनन क्षमतामा समस्या पार्न सक्छ।

प्रविधिसँग जोडिएको अर्को खतरा पनि छ। चिकित्सकहरूले 'विद्युत्-चुम्बकीय तरङ्ग',टेलिफोन 'सिग्नल' अनि ताररहित इन्टरनेटका सम्भावित नकारात्मक प्रभावको पनि चर्चा गरेका छन्।

"" प्रयोगशालामा गरिएको प्रयोगले वाईफाई अनि विद्युत्-चुम्बकीय तरङ्गले शुक्रकीटमा प्रभाव पार्ने देखाउँछ,"" उनले थपे।

""तर यी प्रविधिहरूले यी कोषिकाहरूलाई साँच्चै हानि गर्छ कि गर्दैन भन्ने निश्चित हुन अझै सम्भव छैन।""

५. एन्डक्रिन अवरोधकहरू

एन्डक्रिन ग्रन्थिहरूले होर्मोन उत्पादन गर्छन्। विशेषज्ञहरूले एन्डक्रिन अवरोधक भनेर चिनिने विषाक्त यौगिकहरूको बारे पनि चर्चा गरेका छन्।

यो सूचीमा वायुमण्डलमा फेला परेका प्रदूषक तत्त्वका साथै प्लास्टिक र कीटनाशकहरू समाविष्ट छन्।

यी अणुहरूको संरचना हाम्रो शरीरको होर्मोनसँग मिल्दोजुल्दो छ जसकारण यी कोषिकाका रिसेप्टर अर्थात् ग्रहण गर्ने भागमा मिसिन सक्छन्। त्यसो हुँदा अवाञ्छित र अनपेक्षित प्रक्रियाहरू सुरु हुनसक्छन्।

एउटा पछिल्लो अध्ययनले यसले पुरुषहरूको प्रजनन क्षमतामा प्रभाव पार्ने देखाएको छ।

""तर हामीलाई अझै पनि यो समस्या कुन हदसम्म छ निश्चित रूपमा थाहा छैन र यो निर्धारण गर्न धेरै अध्ययनहरू भइरहेका छन्,"" राडाएली भन्छन्।

शुक्रकीट घट्नुको पर्यावरणीय र व्यावहारिक कारणबाहेक अन्य दुई अन्तर्निहित कारण पनि छन्।

यीमध्ये पहिलो आनुवंशिक समस्या हो। बच्चा पाउन गाह्रो हुनुको १० देखि ३० प्रतिशत कारण पुरुषको डीएनएसँग सम्बन्धित रहेको अनुमान गरिएको छ।

अर्को कारण उमेर हो।

पुरुषहरू ढिला बाबु बन्न चाहेकाले पनि समस्या देखिएको बताइएको छ।

""प्रजनन क्षमता जीवनभरि घट्दै जान्छ भन्ने हामीलाई थाहा छ। पुरुषहरूमा हुने यस्तो कमी महिलामा जति स्पष्ट रूपमा त देखिँदैन तर शुक्रकीट उत्पादन गर्न महत्त्वपूर्ण ठानिने होर्मोनमा भने कमी आउँछ,'' उनले थपे।

पाँच वर्षमा शुक्रकीटको मात्रा ५१% ले घटेको छ। यो दर दुई दशकमा झन् बढ्दै जाँदा यो अङ्क शून्यको नजिकै पो पुग्ला कि?

किनभने यो दर कायम रहेमा सन् २०५० सम्म त झन्डै शून्य पुग्न सक्छ।

तर त्यस्तो विकराल अवस्था नआउने मिरान्डाको अपेक्षा छ।

अब के गर्ने?

सन्तानको चाहना भएका पुरुषहरूले आफ्नो जीवनशैलीमा परिवर्तन गरेर बुवा बन्ने सम्भावना बढाउन सक्छन्।

जीवनशैली परिवर्तनमार्फत् उनीहरूले अण्डकोषमा कुनै हानि भएको भए सुधार गर्न सक्छन्।

उदाहरणका लागि - उनीहरूले सन्तुलित आहार गरेर वजन घटाउन सक्छन्। नियमित रूपमा शारीरिक गतिविधि बढाउनु, मदिरा सेवन, धूमपान अनि अन्य औषधिको प्रयोग घटाएर प्रजनन सम्भावना बढाउन सक्छन्।

यदि गर्भाधान नगर्ने उद्देश्यले यौनानन्दका लागि मात्र सम्भोग गर्ने हो भने कन्डम प्रयोग गर्नु उचित हुन्छ। त्यसो गर्दा क्लमिडिया र गोनोरियाजस्ता सङ्क्रमणबाट जोगिन सकिन्छ।

किशोरावस्थाको प्रारम्भिक चरणमा एचपीभीको खोप लिने व्यक्तिहरू पनि यो भाइरस र यसले शरीरमा पार्ने असरहरूबाट बढी सुरक्षित हुन्छन्।

अनि जीवनशैलीमा गरिएका यी सबै परिवर्तनपछि पनि बच्चा पाउन गाह्रो भए चिकित्सकसँग सल्लाह लिनु उपयुक्त हुन्छ।

राष्ट्रिय र अन्तर्राष्ट्रिय मापदण्डअनुसार विशेषज्ञको सहयोग लिने समय महिलाको उमेरमा निर्भर हुन्छ।

""यदि महिलाको उमेर ३५ वर्षभन्दा कम छ भने दम्पतीले प्रजनन हुने उच्च सम्भावना भएको समय ख्याल गरेर हप्तामा तीन पटक यौन सम्पर्क गर्नुपर्छ। यस्तो प्रयास एक वर्षसम्म गर्नुपर्छ,"" मिरान्डाले भने।

यदि महिलाको उमेर ३५ वर्ष नाघिसकेको छ र छ महिनाभन्दा लामो समयसम्म गर्भधारण गर्न गाह्रो भएको छ भने यसलाई चेतावनीको रूपमा बुझ्नुपर्छ। त्यो किनभने उक्त उमेरदेखि डिम्बको भण्डार झन् छिटो घट्न थाल्छ।

अनि त्यस्तो किन भइरहेको छ भन्ने कुराको उत्तर खोज्न १२ महिनाभन्दा ढिलो भए महत्त्वपूर्ण समय नाश भएको मानिने चिकित्सकहरू बताउँछन्।

यदि समस्या पुरुषमा छ भने विशेषज्ञहरूले अण्डकोषको रक्षा गर्न एन्टिअक्सिडन्टयुक्त भिटामिन सेवन गर्न सल्लाह दिन्छन् । त्यसले होर्मोनलाई पनि नियमित गराउँछ।

अरू कुनै उपचारले काम नगरे इन-भिट्रो फर्टिलाइजेशनको प्रविधि प्रयोग गर्न सकिने विज्ञहरू बताउँछन्।"
"के तपाईँले केल नामक साग चाख्नुभएको छ? छ भने त्यो साग खाँदा अनुहार बिगार्ने तपाईँ एक्लो व्यक्ति हुनुहुन्न!

हालै मात्र वैज्ञानिकहरूले गर्भमा रहेको भ्रूण आमाले गाजर खाँदा प्रसन्न हुने र केलको साग खाँदा ठुस्स पर्ने कुरा पत्ता लगाएका छन्।

यूकेको डरम यूनिभर्सिटीस्थित द नियोनेटल रिसर्च ल्याबले भ्रूणले विभिन्न स्वादमा प्रतिक्रिया व्यक्त गरेको प्रत्यक्ष प्रमाण पहिलो पटक अभिलेखीकरण गरिएको जनाएको छ।

अनुसन्धानकर्ताहरूले इङ्ग्ल्यान्डमा १०० जना गर्भवती महिला र तिनको गर्भमा रहेका बच्चामा अध्ययन गरेका थिए।

उनीहरूले ३५ जना गर्भवतीलाई गाजरको धुलोको चक्की र अरू ३४ जनालाई केलको धुलोको चक्की दिएका थिए।

बाँकी ३० महिलालाई भने केही पनि नदिई अनुसन्धान गरिएको थियो।

फोरडी प्रविधिबाट प्रत्यक्ष प्रतिक्रिया अवलोकन

अनुसन्धानमा संलग्न टोलीले 'साइकोलजिकल साइन्स' जर्नलमा प्रकाशित विवरणअनुसार गर्भवती महिलाले ती चक्की खाएको २० मिनेटपछि पेटमा हुर्किँदै गरेका बच्चाहरूले प्रतिक्रिया व्यक्त गरेका थिए।

फोरडी अल्ट्रासाउन्ड स्क्यानिङमा केलको चक्की खाएका आमाको पेटमा रहेका बच्चाले मुख बिगारेका थिए भने गाजरको चक्की खाएका आमाका बच्चाहरू मुस्कुराएका थिए।

अध्ययनमा सहभागी बाँकी ३० महिलालाई यस्तो कुनै खानेकुरा दिइएको थिएन र उनीहरूको पेटमा रहेको भ्रूणको प्रतिक्रिया पनि केही पाइएन।

यसअघि गरिएका विभिन्न अध्ययनहरूले पनि हामीलाई कुन खानेकुरा मन पर्छ भन्ने कुरा जन्मअघि नै सुरु हुन सक्ने देखाएका छन्। आमाले सेवन गर्ने खानाका कारण गर्भमा भ्रूणवरिपरि हुने तरल पदार्थमा विभिन्न स्वाद हुने भएकाले त्यसो हुन सक्छ।

डरम यूनिभर्सिटीका अनुसार यो अध्ययनबाट गर्भमा रहेका बच्चाहरूले विभिन्न स्वादमा प्रत्यक्ष प्रतिक्रिया व्यक्त गरेको कुरा पहिलो पटक पत्ता लागेको हो।

भ्रूणले कहिलेबाट खानेकुराको स्वाद थाहा पाउँछ?

""आमाले खाने खानाबाट भ्रूणले कस्तो पोषण पाउँछ र बच्चाको स्वास्थ्य विकासका लागि यो निकै आवश्यक छ भन्ने कुरा हामीले यसअघिका अनुसन्धानहरूबाट थाहा पाएका थियौँ। तर त्यो कति समयपछि सुरु हुन्छ भन्ने हामीलाई थाहा थिएन,"" अनुसन्धानमा सहभागी डरम यूनिभर्सिटीको द नियोनेटल रिसर्च ल्याबकी प्रमुख नादिया राइस्लान्डले भनिन्।

""गर्भस्थ शिशुहरूले १४ हप्तापछि गुलियोको स्वाद थाहा पाउँछन्,"" उनले बीबीसीसँग भनिन्।

""हाम्रो प्रयोगका लागि हामीले गर्भमा रहेका शिशुहरूलाई ३२ र ३६ हप्तामा खानेकुरा धुलो बनाइएका चक्कीहरू दियौँ। उक्त समयमा उनीहरूको प्रतिक्रिया थप जटिल बन्दै जान्छ।""

""उनीहरू जन्मिएपछि पनि हामी अनुसन्धान जारी राख्छौँ र उनीहरू गर्भमा रहँदा जस्तै प्रतिक्रिया गाजर र केलको सागमा व्यक्त गर्छन् कि गर्दैनन् भन्ने अभिलेख राख्छौँ,"" उनले भनिन्।

""हामीलाई आशा छ जन्मपछि उनीहरू हरियो सागपात खान बानी पर्छन् जुन स्वास्थ्यको लागि पनि लाभदायक छ।""

यो प्रयोगले बच्चाहरूमा स्वादको विकासबारे हामीलाई के सिकाउँछ त?

राइस्लान्डका अनुसार यसले स्वादको विकास धेरै अगाडि नै हुन्छ तथा यो हाम्रो 'खाद्य वातावरण'को संस्कारको विकासमा भर पर्छ भन्ने सङ्केत गर्छ।

""भ्रूणले गर्भमा रहँदा आमाबाट पाएको खानेकुरामा जन्मपछि पनि बानी पर्छ र शिशुहरूले त्यो खानेकुरासँग परिचित हुन्छन् र त्यही खान्छन्।""

तीतो स्वादसँग विषको सम्बन्ध?

अनुसन्धानमा सहभागी राइस्लान्ड गर्भस्थ भ्रूणले तीतो स्वाद मन नपराउने बताउँछिन्।

""हामी पनि तीतो स्वादलाई खतरा ठान्छौँ र त्यसैअनुसार प्रतिक्रिया दिन्छौँ। तर तीतो स्वादका सबै खानेकुरा विष हुँदैनन् त्यसैले हामीले हामी आफैँलाई र बच्चाहरूलाई पनि यस्तो प्रतिक्रियाबाट मुक्त हुन सिकाउनुपर्छ। केही तीतो स्वादका खानेकुरा स्वास्थ्यकर र बच्चाको लागि पनि लाभदायक हुन्छन्।""

अल्ट्रासाउन्ड तस्बिरहरूमा तीतो स्वाद चाखेका बच्चाहरूको प्रतिक्रिया ठूला मानिसहरूको जस्तै देखिए पनि बच्चाहरूले नजन्मिँदै भावनाहरू तथा आफ्नो अरुचि व्यक्त गर्न सक्छन् भन्ने थाहा हुन सकेको छैन।

अल्ट्रासाउन्डमा उनीहरू मुस्कुराएको र ठुस्स परेको देखिए पनि त्यो उनीहरूको मांसपेशीले तीतो स्वादमा प्रतिक्रिया जनाएको मात्र हुनसक्ने राइस्लान्डको बुझाइ छ।

यद्यपि भ्रूणहरूले अनुहारमा भाव अभिव्यक्त गर्न सक्ने उनी बताउँछिन्।

अरू वैज्ञानिक के भन्छन्?

अमेरिकास्थित नोर्थवेस्टर्न यूनिभर्सिटी फाइनबर्ग स्कूल अफ मेडिसिनमा नवजात शिशुसँग सम्बन्धित विषयको प्राध्यापन गर्ने डा. ड्यान्यल रोबिन्सनले एनबीसी समाचारसंस्थासँग कुरा गर्दै अल्ट्रासाउन्ड तस्बिरहरूलाई बच्चाले प्रसन्नता वा अरुचि व्यक्त गरेको अर्थमा बुझ्न नहुने बताएका छन्।

उनी यो अध्ययनमा सहभागी थिएनन्।

फिलाडेल्फियास्थित मोनेल केमिकल सेन्सेस सेन्टरकी जुली मेनेला यो विषयकी विज्ञ हुन्।

गार्डियनसँगको कुराकानीमा उनले यो अध्ययनले भ्रूण बस्ने ठाउँमा हुने तरल पदार्थको माध्यमबाट बच्चाहरूले आमाले खाने खानाबारे थाहा पाउँछन् भन्ने यसअघि पत्ता लागेको तथ्यलाई यो अनुसन्धानले थप पुष्टि गरेको बताएकी छन्। यद्यपि उनी यो अध्ययनमा सहभागी थिइनन्।

गार्डियनका अनुसार भर्जिनियास्थित कलेज अफ विलियम एन्ड मेरीकी प्राध्यापक क्याथरीन फोर्स्टेलले पनि यो अध्ययनले आमाले खाने कुरामा भ्रूणले दिने प्रतिक्रियाबारे भविष्यमा हुने अध्ययनहरूलाई पनि सहयोग पुग्ने बताएकी छन्।

अरुचि हुने खानेकुरा

अनुसन्धानको नेतृत्व गरेकी बेजा उस्तुनका अनुसार ""धेरै वटा अनुसन्धानले गर्भभित्रै बच्चाहरूले खानेकुराको स्वाद र गन्ध थाहा पाउने"" देखाएका छन्।

""तर ती अनुसन्धानहरू जन्मपछिको परिणाममा आधारित छन्। जबकि हाम्रो अनुसन्धान जन्मअघि नै उनीहरूको प्रतिक्रिया पत्ता लगाउने अहिलेसम्मकै पहिलो हो।""

""हाम्रो विचारमा जन्मअघि नै बारम्बार स्वाद चखाइरहँदा उनीहरू जन्मिएपछि पनि मन पराउने खानेकुरा थाहा पाउन सजिलो हुन्छ। यो स्वास्थ्यकर खानेकुराबारे सन्देश प्रवाह गर्न र अरुचि हुने खानेकुराबाट टाढै रहन पनि महत्त्वपूर्ण छ।""

यो अनुसन्धानले नयाँ आमाबुवालाई बच्चाहरूले किन कुनै खानेकुरा थोरै मात्र खाए भन्ने थाहा पाउन पनि व्यावहारिक रूपमा सहयोग पुर्‍याउने अनुसन्धानमा सहभागीहरूको दाबी छ।"
"मली गिब्सन नाम दिइएकी यी बालिका गत अक्टोबर महिनामा जन्मिएकी भए पनि उनको जन्मको प्रक्रिया २७ वर्षअघि सुरु भएको थियो।

उनको भ्रूणलाई अक्टोबर १९९२ मा सुरक्षित राखिएको थियो।

सन् २०२० को फेब्रुअरीमा आएर बल्ल अमेरिकाको टेनसी निवासी टिना र बेन गिब्सनले उक्त भ्रूण अपनाए।

मलीले सबैभन्दा लामो समयसम्म सुरक्षित रूपमा चिस्याएर राखिएको भ्रूणबाट जन्मिने शिशुको कीर्तिमान बनाएकी छन्। यससँगै उनकी दिदी एमाको कीर्तिमान पनि उनले भङ्ग गरेकी छन्।

दुई फरक पुरुषबाट जन्मिएका हुन् यी जुम्ल्याहा बालबालिका

आमाबुवा बितेको ४ वर्षपछि बच्चा जन्मियो

""हामी औधी खुसी भएका छौँ,"" टिना गिब्सनले बताइन्।

""पाँच वर्षअघि यदि कसैले मलाई एउटा होइन दुइटी छोरीकी आमा हुन्छ्यौ भनेको भए म पत्याउन्नथेँ"" उनले भनिन्।

भ्रूणदान

पाँच वर्षसम्म सन्तान नभएपछि उनका आमाबुवाले संरक्षित भ्रूण दान लिएर बच्चा पाउन सकिने समाचार पढे।

""मेरा आमाबुवाले उक्त समाचार नदेखेको भए हामी यहाँसम्म आइपुग्ने थिएनौँ,"" २९ वर्षीया टिना गिब्सनले भनिन्।

टिना एक प्राथमिक विद्यालयकी शिक्षिका हुन् भने ३६ वर्षीय पति बेन साइबर सुरक्षा विश्लेषक हुन्। उनीहरूले नक्स्भिलस्थित न्याश्नल एम्ब्रियो डोनेशन सेन्टर (एनईडीसी) सँग सम्पर्क गरे।

उक्त केन्द्रले इन भिट्रो फर्टिलाइजेशन पद्धतिबाट विकसित भ्रूणलाई चिसो तापक्रममा सुरक्षित रूपमा भण्डारण गरेर राख्छ।

कतिपय प्राकृतिक अभिभावकले त्यस्ता भ्रूणका दान दिनका निम्ति पनि छाडिदिन्छन् जसलाई गिब्सन दम्पतीजस्ता नि:सन्तान व्यक्तिले अपनाउन सक्छन्।

उनीहरूले त्यसपछि प्राकृतिक रूपमै त्यस्ता भ्रूण प्रयोग गरी शिशु जन्माउन सक्छन्।

एनईडीसीका अनुसार अहिले अमेरिकाभरि अनुमानित १० लाख त्यस्ता भ्रूण सुरक्षित राखिएका छन्।

सत्र वर्षअघि स्थापित एनईडीसीले एक हजारभन्दा धेरै त्यस्ता भ्रूण इच्छुक दम्पतीलाई उपलब्ध गराएको छ। धर्मपुत्र वा धर्मपुत्री ग्रहण गर्ने परम्परागत प्रक्रिया जस्तै भ्रूण ग्रहणमा पनि केही प्रक्रिया पूरा गर्नुपर्छ।

इच्छुक दम्पतीलाई कुनै भ्रूणको वास्तविक आमाबुवा को थिए भनेर बताउन पनि सकिन्छ वा नबताउन पनि सकिन्छ। यस्ता सम्पर्कले दातासँग इमेलमार्फत् कुराकानीको सहजीकरण गराउँछ अनि कतिपयले पछिसम्म आफन्तको सम्बन्ध राख्न पनि सक्छन्।

दम्पतीहरूलाई २०० देखि ३०० दाताहरूको विवरण दिइन्छ। गिब्सन दम्पतीले लामो समयदेखि शिशु चाहेकाले उनीहरूका निम्ति धेरै विकल्प खुला थिए।

दिदीबहिनी

""हामीले बच्चा कस्तो होला वा कहाँबाट आएको होला भन्ने बारे खासै सोचेनौँ,"" टिना गिब्सनले भनिन्। उनले एनीडीसीसँग परामर्श गरिन्।

""हामी अलि साना छौँ त्यसैले भ्रूण रोज्दा पनि उचाइ र तौल हाम्रो जस्तै हुनसक्ने गरेर रोज्यौँ,"" उनले बताइन्।

गिब्सन दम्पतीले रोजेका दुई बालिका मली र एमा आनुवंशिक रूपमै दिदीबहिनी हुन्। दुवै भ्रूणलाई एकैपल्ट सन् १९९२ मा दान गरिएको थियो जतिखेर टिना स्वयं एक वर्षकी थिइन्।

एनईडीसीका अनुसार एमाको जन्म गराइँदा उनको भ्रूण २४ वर्ष पुरानो थियो र त्यो नै कीर्तिमान थियो। तर यो वर्ष मलीको जन्म भएपछि त्यो कीर्तिमान भङ्ग भयो।"
"होमो सेपिअन्ससँगको प्रजनन सम्बन्धका कारण नीयान्डर्टाल प्रजाति लोप भएको हुनसक्ने एउटा नयाँ अध्ययनले देखाएको छ।

'प्यालियो एन्थ्रोपोलोजी' मा छापिएको एउटा नयाँ अध्ययन अनुसार नीयान्डर्टाल र होमो सेपिअन्सबीच यौन सम्पर्क र प्रजननका कारण नीयान्डर्टाल प्रजातिको सङ्ख्या क्रमश: कम हुँदै गएर लोप भएको हुनसक्छ।

वैज्ञानिक डा लुसिल क्रेटले बीबीसीलाई भनिन्, ""हामीले लामो समयदेखि होमोसेपिअन्स र नीयान्डर्टालबीच विभिन्न स्रोतमा पहुँचका लागि तीव्र प्रतिस्पर्धा हुने गरेको सिद्धान्त पढ्दै आएका हौँ। ""

तर डा क्रीटले लन्डनस्थित न्याचुरल हिस्ट्री म्युजियमका प्रोफेसर क्रिश स्ट्रिङ्गरसँग सहलेखन गरेको नयाँ अध्ययनका अनुसार हिंसाका कारण नभई प्रजनन हुँदा नीयान्डर्टालको 'जीन पुल' कमजोर हुँदै गएपछि त्यस्तो अवस्था आएको हो।

""हामी के प्रस्ताव गर्छौँ भने यदि उनीहरू होमो सेपिअन्ससँग नियमित रूपमा प्रजनन गर्ने गर्थे भने त्यसैका कारण उनीहरूको जनसङ्ख्या समाप्त हुन अवस्था आयो"" प्रोफेसर स्ट्रिङ्गरले अध्ययन छापिएपछि भने।

नीयान्डर्टालको डीएनए अहिले जीवित हरेक मानिसमा पाइन्छ। यो अफ्रिकी मूलका मानिसमा पनि पाइन्छ जो नीयान्डर्टालसँग कहिल्यै पनि प्रत्यक्ष सम्पर्कमा आएका थिए भन्ने ठानिँदैन।

करिब ६ लाख वर्ष अघि नीयान्डर्टाल र होमो सेपिअन्सहरू एक अर्काबाट टाढिँदै संसारका विभिन्न क्षेत्रमा पुगेका थिए।

होमो सेपिअन्सहरू अफ्रिकामा विकसित हुँदै गए जबकि नीयान्डर्टालहरू युरोप र एसियामा विकसित हुँदै गए।

डा क्रीटको भनाइ छ ""पछिल्ला अन्वेषणहरूका अनुसार होमो सेपिअन्सहरू युरोपमा ५० हजारदेखि ६० हजार वर्ष पहिले थिए जसको अर्थ हुन्छ होमो सेपिअन्सहरू नीयान्डर्टालहरू सँगसँगै थिए र हामीले सोचेभन्दा बढी लामो समयसम्म त्यहाँ रहेका थिए। ""

होमो सेपिअन्स र नीयान्डर्टालबीच प्रजनन भयो भन्ने कसरी थाहा हुन्छ?

नीयान्डर्टालहरूको जीनोम होमो सेपिअन्सको जिनोममा फेला परेका छन् तर होमो सेपिअन्सको जीनोममा नीयान्डर्टालको जीनोम फेला नपरेको अध्ययनले भनेको छ।

क्रिट भन्छन् त्यहाँ जीन एक अर्काबीच साटिएको देखिन्छ तर एकतर्फी मात्रै।

हामीलाई पहिले नै थाहा छ कि यी दुई प्रजातिबीच प्रजनन सम्बन्ध भएको थियो - यदि तपाईँ अफ्रिकाबाहिर जन्मनुभएको भए तपाईँको जीनोमको करिब २% नीयान्डर्टालबाट आएको हो।

तर डा क्रिट डा स्ट्रिङगरले उनीहरूले ३२ वटा नीयान्डर्टाल जीनोमको थप गहिरो अनुसन्धान गरेका छन्।

यी दुई वैज्ञानिकहरूले ती दुई प्रजातिबीचको प्रजनन सफल भयो कि भएन भन्ने खास जोडीमा निर्भर हुने गरेको बताउँछन्।

डा क्रिट भन्छिन्, ""तर त्यसलाई कसरी विश्लेषण गर्ने भन्ने हामीलाई थाहा छैन। त्यो हामीसँग उपलब्ध तथ्याङ्कका कारण हुन सक्छ वा दुई प्रजातिबीचको प्रजनन काम गरेका कारण हुन सक्छ।""

""पन्छी र स्तनधारीका केही प्रजातिमा पनि वर्ण शङ्कर दुईतर्फी रूपमा काम गर्दैन: त्यस्तो प्रजननमा बच्चा जन्मिहाले पनि त्यो बच्चाले थप बच्चा जन्माउन मुस्किल हुन पनि सक्छ।""

उनले भविष्यमा नीयान्डर्टालका थप अवशेषहरू फेला पर्न सक्ने र थप विश्लेषण हुने आशा रहेको बताइन्।

""हामीले जति धेरै जीनोम सिक्वेन्सिङ र विश्लेषण गर्न सक्छौँ हामीले अहिलेसम्म प्रतिपादित सिद्धान्तहरू परीक्षण गर्न सक्नेछौँ।""

डा क्रीट र डा स्ट्रिङ्गरले उनीहरूको अध्ययनमा सुझाएको सिद्धान्त के हो भने सबै यौन सम्बन्धहरू एक आपसबीच सहमति भएर गरिएको नहुन पनि सक्छ।

""होमो सेपिअन्सहरू महिलाहरू खोज्दै हिँडेको हुन सक्छ र अथवा नीयान्डर्टालहरूले त्यसो गरेको हुन सक्छ र त्यस्तो क्रममा शक्तिको प्रयोग भएको हुन सक्छ,"" डा क्रीटले भनिन्।

त्यस्तो व्यवहार केही चिम्पान्जीहरूमा पनि देखिएको उनी बताउँछिन्।

""यदि पुरुषहरूलाई यौन सम्पर्क गर्नका लागि आफ्नो समूहमा महिला फेला नपरे उनीहरू अर्को समूहबाट महिला चोर्छन् र सङ्ख्या बढाउँदै लग्छन्।""

तर त्यस्तो जम्काभेटबारे अहिले निकै कम मात्र जानकारी छ।

वैज्ञानिकहरूको विश्वास छ कि नीयान्डर्टाल र होमो सेपिअन्सबीच कुराकानी गर्न सजिलो थिएन किनभने ती दुई एक अर्कामा निकै पृथक् थिए।

""उनीहरूले एकै प्रकारका आवाज निकाल्न सक्दैनथे होलान् उनीहरूले उही प्रकारको कुराकानी गरेर बुझाउन सक्ने भाषा थिएन होला किनभने उनीहरूको मस्तिष्क फरक फरक किसिमले काम गर्थ्यो,"" डा क्रीट बताउँछिन्।

उनीहरूको शारीरिक बनोट पनि फरक थियो।

""नीयान्डर्टालहरू निकै बलिया थिए छोटा खुट्टा र हातहरू थिए र आँखीभौँ पनि निकै फरक खालको थियो ,"" डा क्रीट बताउँछिन्।

तर अहिलेसम्म पुरुष र महिला नीयान्डर्टालहरू कसरी पृथक् थिए भन्ने प्रस्ट भइसकेको छैन।

कङ्कालहरू धेरैजसो टुक्रा टाक्री मात्र पाइने भएकाले र हामीसँग धेरै पुठोको भाग नरहेकाले ती दुईबीचको फरकपनबारे बोल्न सकिने स्थिति छैन।

धेरै कुरा थाहा नभएको स्थिति भए पनि डा क्रीट भविष्यमा हुनसक्ने सम्भावित अन्वेषणबाट रोमाञ्चित छन्।

क्रिटले भनिन् नयाँ नयाँ उपायले हामीले यस अघि कल्पना नै नगरेका कुराहरू पत्ता लगाउन सम्भव भएको छ। कहिलेकाहीँ लाग्छ यो त असाध्यै विशाल 'पजल' हो। नयाँ अन्वेषणहरू हुँदै जाँदा त्यो 'पजल' झन् झन् ठूलो भएको छ र हामीले सोच्ने तरिका परिवर्तन गराइदिएको छ।"
"पाकिस्तानको बलुचिस्तान प्रान्तको राजधानी क्वेटाका सरदार हाजी जान मोहम्मदले आफ्नो ६०औँ सन्तान जन्मेको दाबी गरेका छन्।

बीबीसीसँग कुरा गर्दै उनले आफ्ना पाँच सन्तानको मृत्यु भएको अर्थात् उनकै भाषामा उनीहरू “अल्लाहको प्रिय भएका"" र ५५ जना जीवित र स्वस्थ रहेको बताए।

यति धेरै सन्तान जन्माइसकेका उनले अझै पनि आफू बच्चा जन्माउन नछाड्ने बताए।

को हुन् खान

पचास वर्षीय सरदार जान मोहम्मद खान क्वेटा सहरको पूर्वी बाइपासनजिकै बस्छन्। उनी खालजी समुदायका हुन्।

उनी डाक्टर हुन् र उनको त्यही क्षेत्रमा क्लिनिक छ।

उनले आफ्नो ६०औँ सन्तानका रूपमा आइतवार छोरा जन्मिएको बताए।

उनले ती बालकको नाम खुशहाल खान राखेका छन्।

उनले भने, ""मैले खुशहाल खानको जन्म हुनुभन्दा पहिले उनकी आमालाई उमराह (हजजस्तै तीर्थयात्रा) का लागि लिएर गएको थिएँ, त्यसैले म उनलाई हाजी खुशहाल खान भन्छु।""

त्यति धेरै सन्तानको नाम याद छ त भनी सोध्दा उनले चर्को स्वरले हाँस्दै भने, “किन नहुनु?”

सन् २०५० सम्ममा विश्वको कुल जनसङ्ख्या वृद्धिमा ५० प्रतिशत योगदान दिने विश्वका आठ देशमध्ये पाकिस्तान पनि हुनेछ।

संयुक्त राष्ट्रसङ्घले सार्वजनिक गरेको तथ्याङ्कअनुसार सन् १९६० देखि विश्वभरि जनसङ्ख्या वृद्धिदर घट्दै गएको र सन् २०२० मा यो दर १ प्रतिशतभन्दा कम थियो भने पाकिस्तानमा १.९ प्रतिशत थियो।

सरदार जान मोहम्मद खानले आफूले चौथो पटक बिहे गर्न चाहेको र त्यसका लागि महिलाको खोजीमा रहेको बताए।

पाकिस्तानमा मुस्लिम पुरुषले बहुविवाह गर्न पाउँछन्। तर अर्को विवाह गर्न चाहने पुरुषले पत्नीको अनुमति लिनुपर्छ। अनि पुरुषले एक पटकमा चारवटी पत्नी मात्र राख्न पाउँछन्।

सरदार जान मोहम्मद खानले भने, ""मैले मेरा सबै साथीहरूलाई मेरो चौथो विवाहका लागि केटी खोज्न मद्दत गर्न आग्रह गरेको छु। उमेर ढल्किँदै छ, त्यसैले चौथो बिहे छिट्टै होस्।""

'चार छोरीहरू भएर म एकदम खुसी छु'

आमाले गाजर खाँदा गर्भमा रहेका बच्चा' मुस्कुराउँछन्', 'केल' खाँदा 'ठुस्किन्छन्'

उनले मात्र धेरै सन्तान जन्माउने इच्छा राखेका होइनन्, उनका श्रीमतीहरूको चाहना पनि त्यस्तै भएको उनको भनाइ छ। किनभने घरमा ""छोराको भन्दा छोरीको सङ्ख्या धेरै"" छ।

जान मोहम्मद खानले आफ्ना केही छोराछोरी २० वर्षभन्दा बढी उमेरका भए पनि उनीहरू पढिरहेकाले कसैको पनि विवाह नभएको बताए।

आर्थिक समस्या

हाजी जान मोहम्मद खानले आफ्नो कुनै ठूलो व्यापार नभएको तर घरखर्च आफ्नो क्लिनिकले धानिरहेको बताए।

उनका भनाइमा यसअघि बालबालिकाको खर्चमा खासै समस्या थिएन। तर गएको तीन वर्षदेखि महँगी अत्यधिक बढेपछि केही आर्थिक समस्या परेको उनी बताउँछन्।

उनी भन्छन्, ""व्यवसाय ठप्प भएको छ। पीठो, घिउ, चिनीलगायत सबै आधारभूत कुराको मूल्य तीन गुणाले बढेको छ। पछिल्ला तीन वर्षदेखि मलगायत विश्वका मानिसहरू र सबै पाकिस्तानीले समस्या भोगिरहेका छन्। त्यसमा म पनि पर्छु।""

पाकिस्तानमा मानिसहरूलाई किन कम चिया पिउन भनियो
एउटा परिकार जसले भारत र पाकिस्तानलाई एकै ठाउँमा उभ्याइदियो

छोराछोरीलाई खुसी राख्ने आफ्नो प्रयास रहेको र त्यसका लागि आफूले कसैसँग सहयोग नमागी आफ्नै मेहनतले खर्च जुटाउने प्रयास गरेको उनले बताए।

सबै बालबालिकालाई पढाइरहेका हाजी जानले आफ्ना छोराछोरीको पढाइमा पनि धेरै खर्च गरिरहेको जानकारी दिए।

उनले बालबालिकाको खर्चका लागि कसैबाट सहयोग नपाएको तर आफ्ना छोराछोरीले सरकारबाट नागरिकका रूपमा अधिकार पाउनुपर्ने बताए।

सरदार जान मोहम्मद खानका अनुसार उनी घुम्न मन पराउँछन् र आफ्ना छोराछोरीले पूरै पाकिस्तानको भ्रमण गरून् भन्ने चाहन्छन्।

छोराछोरी साना हुँदा उनीहरूलाई गाडीमा घुमाउन लान सजिलो भए पनि अहिले गाडीमा त्यसरी लैजान नसकेको उनले बताए।

आफ्ना बालबालिकालाई यात्रा गर्न सरकारले सहयोग गरिदिनु पर्ने उनको माग छ।

उनी भन्छन्, ""यदि सरकारले मलाई बस दियो भने म आफ्ना सबै छोराछोरीलाई सजिलै पाकिस्तान घुमाउन सक्छु।""

सरदार जान मोहम्मद खान बलुचिस्तानमा धेरै सन्तानको पिताका रूपमा चर्चा हुने दोस्रो व्यक्ति हुन्।

यसअघि बलुचिस्तानको नुश्की जिल्लाका अब्दुल मजीद मेङ्गल नामका व्यक्तिले छवटा विवाह गरेर ५४ सन्तान जन्माएका थिए।"
गर्भ रहेको सामान्यतया ३७ हप्ताभन्दा अगाडि जन्मेका शिशुहरूको मृत्युदर उच्च छ।
"मानव प्रजननको क्षेत्रमा नयाँ परिवर्तन ल्याइदिने महिला वैज्ञानिक मिरिअम मेन्किन निकै कम परिचित छन्।

उनै वैज्ञानिकको प्रजनन विज्ञताका कारण टेस्टट्यूब विधिमार्फत् बच्चा जन्माउने बाटो खुलेको हो। मानव डिम्ब पहिलो पटक मानिसको शरीरभन्दा बाहिर सफलतापूर्वक निषेचन गर्ने उनै हुन्।

हार्भर्ड विश्वविद्यालयका प्रजननविज्ञ जोन रकको प्राविधिकको रूपमा मेन्किनको लक्ष्य डिम्बलाई मानव शरीरबाहिर पनि प्रजननयोग्य बनाउनु थियो। रकको योजनाको पहिलो खुड्किलो बाँझोपनको निराकरण गर्नु थियो।

गर्भाशय स्वस्थ तर डिम्बवाहिनी नली काम नलाग्ने भएका महिलाको उपचार गर्ने उनको उद्देश्य थियो। उनले आफूकहाँ जँचाउन आउने पाँचमध्ये एक महिलामा बाँझोपनको समस्या देखेका थिए।

निरन्तर छ वर्षको प्रयासपछि मेन्किन सन् १९४४ को फेब्रुअरी महिना सफल भइन्। उनले आफ्नो प्रयोगशालामा डिम्बसँगै राखिएको वीर्य प्रजननयोग्य भएको चमत्कार देखिन्। शिशाको भाँडोमा मानव भ्रूण बन्न थालेको थियो।

त्यो बाँझोपना भएका महिला गर्भवती बन्ने सपना साकार गर्दै बच्चा जन्माउने प्रविधिको नयाँ युगमा लग्न सक्ने सफलता थियो।

शरीरबाहिर शुक्रकीट र डिम्ब निषेचन गरेर अर्थात् आईभीएफ (इन भिट्रो फर्जिलाईजेशन) विधिबाट सन् १९७८ मा पहिलो शिशु लुइस ब्राउनको जन्म भयो।

लगत्तै आईभीएफ विधि ठूलो व्यापार बन्न पुग्यो। उनको यो सफलता कुनै दुर्घटना थिएन। खोजका अन्य महान् उपलब्धिजस्तै यो पनि उनको वर्षौँ लामो अनुसन्धान, पटकपटक एउटै प्रयोग गर्ने धैर्य र प्राविधिक निपुणताको परिणाम थियो।

भव्य पदार्पण

तर इतिहासले उनको भूमिकालाई अँगालेन। डा. रकको जस्तो उनको पहिचान बनेन। प्राविधिक, अनुसन्धान सहायक, डाक्टर मेन्किन, बायोलोजिस्ट आदि भनेर उनलाई सम्बोधन गरिँदै आएको छ।

एक हिसाबले ती सबै सत्य हुन्। नोर्थवेस्ट विश्वविद्यालयको फाइनबर्ग स्कूल अफ मेडिसिनकी प्राध्यापक टरिजा वुड्रफका भनाइमा मेन्किन उनको परिचय डा. रकको सहायकमा मात्र सीमित थिएन।

रट्गर्स यूनिभर्सिटीकी इतिहासकार मार्गरेट मार्श त्यसमा सहमत छिन्। ""रक वास्तवमा एक चिकित्सक थिए,"" मार्श भन्छिन्, ""तर मेन्किन वैज्ञानिकको मस्तिष्क, लगन र विश्वाससहितकी एक वैज्ञानिक थिइन्।""

मार्शले सन् २००८ मा वेन्डा रोनरसँग मिलेर लेखेको रकको जीवनी 'फर्टिलिटी डक्टर: जोन रक एन्ड द रिप्रडक्टिभ रेभलूशन' मा मेन्किनको कथा उत्खनन गरेकी छन्। तर पछि फर्किएर हेर्दा मार्शलाई रकको अनुसन्धान सहायकको रूपमा मात्र प्रस्तुत गरेकोमा पछुतो लागेको उनले बताएकी छन्। तर अर्को पुस्तकमा उनलाई पूरा श्रेय दिने मार्शको भनाइ छ।

मिरिअम फ्रीडमनको जन्म सन् १९०१ को अगस्ट८ मा युरोपेली देश लात्भियाको राजधानी रिगामा भएको थियो। उनी सानै छँदा परिवार अमेरिका गयो। पेसाले चिकित्सक बुवाले आम्दानीले उनको बाल्यकाल सुविधासम्पन्न थियो। सुत्ने बेला बुवाले विज्ञानले कसरी छिट्टै मधुमेहको उपचार पत्ता लगाउँछ भन्ने सुनाउँथे।

उनले कोर्नेल यूनिभर्सिटीबाट सन् १९२२ मा शरीरविज्ञान र तन्त्रुशास्त्रमा स्नातक गरेर विज्ञानको क्षेत्रमा आकर्षक रूपमा पदार्पण गरिन्।

गर्भनिरोधक

अर्को वर्ष कोलम्बिया विश्वविद्यालयबाट उनले आणुवंशिक विज्ञानमा स्नातकोत्तर गरिन् र न्यूयोर्कमा जीव र भौतिक विज्ञानको छोटो तालिम लिइन्।

बुवाको पदचाप अनुसरण गर्न उनी चिकित्साशास्त्र अध्ययन गर्न चाहन्थिन्। तर देशका दुई प्रख्यात मेडिकल कलेजबाट उनी अस्वीकृत भइन्। महिला भएकाले त्यसो भएको निश्चितजस्तै छ। त्यस बेला निकै कम विशिष्ट खालका मेडिकल कलेजमा मात्र महिलालाई भर्ना लिइन्थ्यो। हार्भर्डजस्तो विश्वविद्यालयले सन् १९४५ महिलालाई पहिलो पटक भर्ना लिएको थियो।

उनको विवाह हार्भर्डका विद्यार्थी भेली मेन्किनसँग भयो। प्रजनन र ब्याक्टेरियाबारे अध्ययन गर्दै उनी आफ्ना पतिलाई पनि सहयोग गर्न थालिन्।

त्यही क्रममा उनको भेट हार्भर्डका जीववैज्ञानिक ग्रेगरी पिन्कससँग भयो। जसले रकसँग मिलेर गर्भनिरोधक औषधि पत्ता लगाए।

पिन्कसले भाले खरायोबिना नै खरायोको बच्चा जन्माएका थिए। त्यसमा उनले मिरिअम मेन्किनको सहयोग लिएका थिए। उनलाई पोथी खरायोबाट दुईथरी हर्मोन निकाल्न भनियो। मेन्किनले निकै कुशलतापूर्वक त्यो जिम्मेवारी पूरा गरेकी थिइन्।

तर प्रयोगशालामा उनको अवधि छोटो रह्यो। पिन्कसको समयावधि सन् १९३७ मा थपिएन। उनी इङ्ग्ल्यान्ड फर्किए। मेन्किनले जागिर गुमाउने अवस्था आयो।

प्रजननविज्ञको रूपमा देखा परेका जोन रकले त्यो अनुसन्धान परियोजना फेरि सुरु गर्न खोजे। उनको प्रयोगशालामा काम गर्न मेन्किनले आवेदन दिइन र स्वीकृत भइन्।

मार्शका अनुसार डा. रक निकै प्रतिभाशाली र ज्ञानी थिए। तर उनमा अनुसन्धान प्रयोगशालामा आवश्यक हुने धैर्यको कमी थियो। मेन्किनमा भने त्यसको अभाव थिएन।

डा. रक एउटा परोपकारी अस्पतालमापनि काम गर्थे। मिरिअम मेन्किन बिहान ८ बजे पुग्थिन्। रकले बिरामीबाट निकालेको डिम्बाशयको सानो टुक्रा दिन्थे। उनी भर्‍याङ उक्लिएर चौथो तलामा रहेको प्रयोगशालामा लिएर जान्थिन् र डिम्बको खोजी गर्थिन्।

त्यो काम गर्न धेरैलाई वस्तुको आकार ठूलो देकाउने सिसा चाहिन्थ्यो। तर मेन्किन नाङ्गो आँखाले नै पहिल्याउँथिन्। अनि त्यो डिम्ब सामान्य अवस्थामा छ वा आकारमा गडबडी छ कि छैन समेत भन्थिन्।

मङ्लवार डिम्ब खोज्ने, बुधवार त्यसमा शुक्राणु मिलाउने, बिहीवार त्यसको निम्ति प्रार्थना गर्ने र शुक्रवार त्यसलाई सूक्ष्मदर्शक यन्त्रबाट हेर्ने। उनको नियमित काम यस्तो थियो।

निरन्तर छ वर्ष काम गरेपछि सन् १९४४ को फेब्रुअरी महिनाको एउटा शुक्रवारका दिन भने उनलाई सफलता मिल्यो।

वर्षौँको परिश्रमपछि सिसाको भाँडोमा मानव भ्रूण देखेपछि उनि हर्षविभोर भइन्। तर उनको त्यो प्रयासमा त्यहीँ पूर्णविराम लाग्यो।

त्यही बेला उनका पतिको जागिर सकियो। सबै जना नोर्थ क्यारलाईनाको ड्यूक यूनिभर्सिटी जानुपर्‍यो। जहाँ आईभीएफलाई अस्वीकार गरिन्थ्यो।

जागिरका सिलसिलामा पति जता गए, उनी आफ्नो सपना पछ्याउँदै त्यतै गइन्। तर खासै सफलता प्राप्त भएन।

उनी डा. रकसँग सम्पर्कमा पनि थिइन्। दुवैले सन् १९४८ मा आईभीएफबारे खोजपूर्ण लेख प्रकाशित गरे। त्यसमा पहिलो लेखकको रूपमा उनको नाम थियो।

वैवाहिक जीवनमा फाटो

पतिले वर्षौँदेखि खर्च नदिने र बच्चाहरूको अगाडि हिंसा गर्ने गर्थे। त्यो नरोकिएपछि उनले 'आत्महत्या रोज्नुभन्दा सम्बन्धविच्छेद' भन्दै कानुनी प्रक्रिया अघि बढाइन्। एउटी छोरी उनीसँग रहिन्। छोरीलाई छारेरोग लागेकाले राति र सप्ताहान्तमा अनुसन्धान प्रयोगशाला निःशुल्क प्रयोग गर्न पाउने अवसर पनि स्वीकार गर्न नसक्ने भइन्।

सन् १९५० मा फर्किएर बोस्टन गइन्। छोरीलाई विद्यालय भर्ना गरिन्। रकसँग प्रयोगशालामा काम गर्न थालिन्। अब भने केही परिवर्तन आयो। अब बच्चा जन्माउनेभन्दा पनि जन्माउन रोक्ने उद्देश्य थियो।

रकको आफ्नै प्रयोगशाला थियो। उनी गर्भनिरोधकको नयाँ तरिकाबारे काम गर्दैथिए। दुवै त्यो काममा लागे।

दुवैले त्यसबारे कैयौँ लेख प्रकाशित गरे। तर मिरिअम मेन्किनको पहिलो सफलता आईभीएफ थियो। उनले बाँझोपन भएका महिलाको एउटा सपना पूरा गर्ने प्रविधि दिइन्। त्यसमा उनलाई गर्व पनि थियो। तर आफू त्यसरी बच्चा जन्माउने पक्षधर नभएको उनले एक संवाददातालाई बताएकी थिइन्।"
"पहिलो पटक यौनसम्बन्ध राख्ने उमेर कुन हो? यसबारे किशोरावस्थामा संसारभरि सबैमा उत्सुकता र अन्योल छ।

नेपाल र पूर्वीय संस्कृतिमा विवाहपूर्व यौनसम्पर्कलाई स्वीकार्य मानिँदैन। पाश्चात्य समाजमा भने त्यस्तो कुनै प्रतिबन्ध छैन।

ब्रिटेनमा गरिएको एउटा अध्ययनमा धेरै युवाहरूले कलिलो उमेरमा यौनसम्पर्क राखेर आफ्नो कौमार्य गुमाउनु सबैभन्दा ठूलो गल्ती भएको बताएका छन्।

अध्ययनमा सहभागी एकतिहाइभन्दा बढी युवती र एकचौथाइभन्दा बढी युवकले आफूले पहिलो पटक यौनसम्पर्क गर्दा आफ्नो उमेर नपुगेको स्वीकारेका थिए।

ब्रिटेनमा यौनसम्पर्क राख्ने सहमति जनाउन कम्तीमा १६ वर्ष पुग्नुपर्ने कानुनी व्यवस्था छ।

हालै सार्वजनिक गरिएको नेश्नल सर्भे अफ सेक्सुअल आटिट्युड्स एन्ड लाइभस्टाइल्स का अनुसार १६ वर्षको उमेरमा धेरै मानिसहरू पहिलो यौनसम्पर्कका लागि तयार नभएका हुनसक्छन्।

झन्डै १० वर्षमा गरिने सो अध्ययनले ब्रिटेनका नागरिकहरूको यौनसम्बन्धी व्यवहारबारे विस्तृत जानकारी दिन्छ।

लन्डन स्कूल अफ हाइजिन एन्ड ट्रपिकल मेडिसिनका अनुसन्धानकर्ताहरूले गरेको यो अध्ययन सन् २०१० देखि २०१२ भित्र सर्वेक्षणमा सहभागी युवावस्थाका तीन हजार जनाको उत्तरमा आधारित छ।

अध्ययनका निष्कर्षहरू

अध्ययनमा सहभागीमध्ये झन्डै ४० प्रतिशत महिला र २६ प्रतिशत पुरुषले आफ्नो पहिलो यौनसम्पर्क सही समयमा नभएको अनुभूति गरेको बताएका छन्।

यस विषयमा थप प्रश्न गर्दा धेरैले आफूले कौमार्य गुमाउन केही समय कुरेको भए राम्रो हुन्थ्यो भन्ने प्रतिक्रिया दिएका थिए। केहीले भने अगाडि नै यौनसम्पर्क राखेको भए राम्रो हुन्थ्यो भन्ने लागेको बताएका थिए।

अधिकांश सहभागीले १८ वर्षको हुँदा यौनसम्पर्क राखिसकेका थिए भने आधाले १७ वर्ष नपुग्दै कौमार्य गुमाइसकेका थिए।

झन्डै एकतिहाइले भने १६ वर्षभन्दा कम उमेरमै यौनसम्पर्क राखिसकेका थिए।

महिला र पुरुषको समान चाहना

पहिलो पटक यौनसम्पर्क गर्दा सहभागीहरू कौमार्यका बारे सही निर्णय गर्न सक्ने अवस्थामा थिए कि थिएनन् भन्नेबारे पनि अध्ययन भएको थियो।

उदाहरणका लागि त्यो समयमा उनीहरू मादक पदार्थको प्रभावमा थिए कि वा सहमतिका लागि साथीले दबाव पो दिएका थिए कि भन्ने प्रश्न गरिएको थियो।

झन्डै आधा महिलाहरू र एकचौथाइ पुरुषहरूमा पहिलो यौनसम्पर्क राख्दा यौनिक तत्परता नभएको पाइएको छ।

पाँचमध्ये एक महिला र १० मध्ये एक पुरुषले पहिलो यौनसम्पर्कका लागि आफ्नो साथी आफू जत्तिकै तयार नभएको र दबावमा सहमति दिएको हुनसक्ने बताएका थिए।

सो अध्ययनका संस्थापक प्राध्यापक काय वेलिङ्सले यौनसहमतिको कानुनी उमेर कुनै व्यक्ति यौनिक कार्यका लागि तैयार भएको सङ्केत नहुने बताएका छन्।

""प्रत्येक युवाको व्यक्तित्व फरक हुन्छ, कोही १५ वर्षमै तैयार हुन सक्छ भने कोही १८ वर्षसम्म पनि नहुन सक्छ।""

अर्का अध्ययनकर्ता डा मेलिसा पाल्मरले भनिन्, ""हाम्रो अध्ययनले युवावस्थामा पुरुषभन्दा महिला पहिलो यौनसम्पर्कका लागि आफ्नो साथीबाट दबावमा बढी पर्ने देखाएको छ।

""यो अध्ययनले झन्डै ९० प्रतिशत युवाले पहिलो यौनसम्पर्कका बेला विश्वसनीय परिवार नियोजनका साधन प्रयोग गर्नेजस्ता केही सकारात्मक कुराहरू देखाएको भए पनि युवाहरू यौनिक सक्रियताको अवस्थामा नपुगेसम्म उनीहरूको बृहत्तर स्वस्थताका लागि थप कार्य गर्नुपर्ने देखिाएको छ।""

उनले विद्यालयमा दिइने यौनशिक्षामा युवाहरूलाई सुरक्षित र सकारात्मक पहिलो यौनसम्पर्कका लागि साथीसँग कसरी राम्ररी कुरा गर्न सकिन्छ भनेर सिकाउनुपर्ने आवश्यकता रहेको बताइन्।

के छ नेपालको अवस्था?

झन्डै दुई वर्षअघि प्रकाशित नेपाल डेमोग्राफिक एन्ड हेल्थ सर्भे २०१६ का अनुसार नेपालमा पहिलो यौनसम्पर्कको बेला महिलाहरूको औसत उमेर १७.९ वर्ष र पुरुषको २०.५ रहेको छ।

अधिकांश नेपालीहरूले विवाहपछि पहिलो यौनसम्पर्क राख्ने भएकाले महिलाको भन्दा पुरुषको औसत उमेर बढी भएको स्वास्थ्य मन्त्रालयको अध्ययनमा भनिएको छ।

पुरुषहरूले भने विवाहको ‍औसत उमेरभन्दा पहिलो यौनसम्पर्कको औसत उमेर एक वर्ष अगाडि भएबाट पुरुषले विवाह अगाडि नै यौनसम्पर्क राख्ने सो अध्ययनले देखाएको छ।

नेपालमा ११ प्रतिशत महिलाले १५ वर्ष पुग्नुअघि नै यौनसम्पर्क राख्ने, आधाले १८ वर्ष पुग्दासम्म र तीनचौथाइले २० वर्ष पुग्दासम्म कौमार्य गुमाइसक्ने अध्ययनले देखाएको छ।

सो अध्ययनले १५ देखि २४ वर्षका सहभागी युवामध्ये ४२ प्रतिशत पुरुष र आधा महिलाले यौनसम्पर्क राखिसकेको देखाएको छ।

पहिलो पटक यौनसम्पर्क गर्नुअघि आफैँलाई यी प्रश्न गर्नुपर्छ

के राम्रो अनुभूति भएको छ?
के म आफ्नो साथीलाई प्रेम गर्छु?
के उनले पनि मलाई उत्तिकै माया गर्छन्/गर्छिन्?
के हामी यौनरोगबाट बच्न कन्डम प्रयोगबारे सल्लाह गरेर सहमतिमा पुगेका छौँ?
के गर्भाधानबाट बच्न हामीले साधनको जोहो गरेका छौँ?
के म यौन क्रियाकलापको कुनै पनि अवस्थामा 'भयो पुग्यो' भन्ने अवस्थामा छु र के हामी दुबैलाई त्यो ठिक लाग्नेछ?

यदि माथिका सबै प्रश्नको सकारात्मक उत्तर आउँछ भने पहिलो यौनसम्पर्कका लागि उचित समय भएको हुनसक्छ।

तर यदि तलका कुनै प्रश्नको उत्तर सकारात्मक भएमा पहिलो यौनसम्पर्कका लागि समय नभएको हुनसक्छ।

के पहिलो यौनसम्पर्कका लागि साथीले दबाव दिएको अनुभूति भएको छ?
के मलाई यौनसम्पर्क राखिसकेपछि पश्चाताप हुनसक्छ?
के म साथीहरूले पहिलो यौनसम्पर्क राखिसकेकाले वा उनीहरूलाई सुनाउन यसबारे सोचिरहेको छु?
के मैले प्रेमी/प्रेमिका छुट्न सक्छन् भन्ने डरले यौनसम्पर्कबारे सोचेको हुँ?"
"समुद्र र नदीमा पाइने 'हाइड्रा' रोमाञ्चक र हेर्दै अनौठो लाग्ने जीव हो।

प्राचीन ग्रीक मिथकमा नयाँ टाउको उमार्न सक्ने सर्पको नाम पैँचो लिएर यसको नामकरण गरिएको हो।

यसको जेलीफिश, चम्किलो र फूलजस्तो देखिने अनि ढुङ्गामा पाइने समुद्री जीव एनिमोन र मुगा अर्थात् कोरलसँग नजिकको नाता छ।

सिंहपर्णी (ड्यान्डेलिअन) फूलको बीजजस्तो सानो र लामो शरीर अनि एकातर्फ कैयौँ टेन्टकल भएको उक्त जीवमा हेर्नुपर्ने अरू धेरै कुरा छैनन्।

तर जीवविज्ञानमा यसको एउटा विशिष्ट विशेषता छ किनभने यो पुन: जीवित हुन सक्छ।

यदि तपाईँले एउटा हाइड्रालाई धेरै वटा टुक्रामा काटिदिनुभयो भने प्रत्येक टुक्रा एउटा अलग्गै जीवको रूपमा फेरि हुर्कन्छ।

यही विशेषताका कारण प्रकृतिमा अमरत्वको प्रमाणको खोजी गरिरहेका वैज्ञानिकहरूमाझ उक्त जीवलाई लिएर कौतूहल पाइन्छ। यी जीवहरू प्राकृतिक कारणले किन मर्दैनन्? अनि के मृत्यु अवश्यम्भावी छ?

के जीवन र मृत्यु लेनदेन हो?

बीसौँ शताब्दीको मध्यतिर उमेर ढल्किनुलाई प्रजनन र कोष व्यवस्थापनबीचको लेनदेनका रूपमा व्याख्या गरिएको थियो।

प्रारम्भिक अवस्थामा हाम्रो शरीरले आफूलाई हुर्काउन र स्वस्थ राख्न आफ्ना कोष प्रयोग गर्छ।

बाल्यकालदेखि किशोरावस्थासम्म सकेसम्म बलियो र स्वस्थ रहन जोड रहन्छ। परिपक्व यौन क्षमता विकास भएपछि प्राथमिकता प्रजननमा हुन्छ।

किनभने अधिकांश जीवहरूको स्रोत सीमित हुन्छ र सन्तान उत्पादनलाई प्राथमिकता दिने कुरा आफू स्वस्थ रहने कुराभन्दा माथि पनि रहन सक्छ।

उदाहरणका लागि सामन माछालाई हेर्नुहोस्। अण्डा पार्न तटको माथिल्लो भागतिर पौडिने उक्त माछा त्यसलगत्तै मर्छ।

अण्डा पार्ने ठाउँसम्म ऊ सहजै पुग्छ र त्यहाँ हुँदा उसले उक्त अवसरलाई यथोचित प्रयोग गर्छ।

तर सामन माछा तलको किनारातर्फ फर्किने र समुद्रमा फेरि अर्को वर्ष जीवित रहने अनि सन्तान जन्माउन त्यही किसिमको यात्रा सफलतापूर्वक गर्ने सम्भावना ज्यादै न्यून हुन्छ।

प्राकृतिक छनोटले पनि तिनलाई यस्तो अवसर कहिल्यै दिँदैन। तर जे भए पनि उनीहरूले आफ्नो अनुवंश एकचोटि सफलतापूर्वक हस्तान्तरण गर्छन्।

तर हामी किन मर्छौँ भन्ने अहिलेको हाम्रो बुझाइ अझ विशिष्ट छ।

परिपक्व यौन क्षमता विकास गरेपछि कुनै पनि जीवको प्राकृतिक छनोटको शक्ति कमजोर हुन्छ र बुढ्यौलीको प्रक्रिया आरम्भ हुन्छ। त्यसले अन्ततः मृत्युसम्म पुर्‍याउँछ।

तर त्यो ‘परोपकारी जस्तो देखिने कोण’ भावी पुस्ताका लागि बाटो खोलिदिन भने नभएको यूनिभर्सिटी अफ इस्ट एङ्लिया यूकेका क्रमविकास विज्ञान तथा बायोजेरन्टोलजीका प्राध्यापक एलेक्सेइ माक्लाकोभ बताउँछन्।

हामी जीवित भएको समयमा हाम्रा जीनहरूमा म्यूटेशन अर्थात् उत्परिवर्तनहरू हुन्छन्।

कतिपय आफैँ हुन्छन् र अरू कतिपय हाम्रो भोजन वा अरू बाह्य कारणले (जस्तै पराबैजनी किरणका कारणले) पनि हुन्छन्।

धेरैले केही प्रभाव पार्दैनन् वा ती घातक हुँदैनन् तर थोरै मात्रै उपयोगी हुन्छन्।

यौनका लागि परिपक्व हुने उमेरअघि कुनै पनि आनुवंशिक उत्परिवर्तन जसले जीवको प्रजननको सम्भावना कमजोर बनाउँछ वा सो जीवलाई प्रजननअघि नै ज्यान लिन सक्छ त्यसलाई बलियो रूपमा शरीरले अस्वीकार गरिदिने यूनिभर्सिटी अफ अक्सफर्डकी क्रमविकास जीववैज्ञानिक गाब्रिएला कोउन्टोरिड्स बताउँछिन्।

कुनै पनि जीव यौनिक रूपमा परिपक्व भइसकेपछि उसले आफ्नो वंशाणु अर्को पुस्तामा हस्तान्तरण गर्न सक्छ। त्यसपछि प्राकृतिक छनोटको शक्ति कमजोर हुन्छ।

फेरि अण्डा पारिरहेको सामन माछातिरै फर्कौँ। वयस्क हुँदासम्म उसले सबै राम्रो गरिरहेको हुन्छ र प्रजनन पनि अघि बढाएको हुन्छ। उसका सन्ततिले पनि त्यसरी नै सन्तान जन्माउने प्रबल सम्भावना हुन्छ।

तर यदि अण्डा पारिसकेपछि भएको आनुवंशिक उत्परिवर्तनका कारण सामन माछाको आयु बढ्यो र ऊ अर्को वर्ष पनि बाँच्यो भने (जसको सम्भावना एकदमै कम छ) उसका सन्ततिलाई आफ्ना माउका अरू सन्तानभन्दा बढी कुनै विशेष लाभ हुँदैन।

सामन माछाको एउटा पुस्ता कुनै उत्परिवर्तनबिना त्यहाँ त्यत्तिकै रहन्छ।

प्राकृतिक छनोटको दृष्टिकोणबाट हेर्दा प्रजननपछि पनि स्वस्थ बन्ने प्रयास जारी राख्दा त्यसका केही फाइदा छन्।

परिणामस्वरूप कुनै अनुवंश छनोटको दबावमा नपर्न सक्छन्। तर सबै जीवहरू सामन माछाजत्तिकै अप्ठ्यारा खालका पनि छैनन्।

कतिपय अझ धेरै सन्तान जन्माउनलाई केही लामो समय बाँच्छन्।

हाम्रो डीएनएमा हुने अधिकांश उत्परिवर्तनको नकारात्मक वा कुनै प्रभाव नै पर्दैन।

हाम्रो शरीरले केही डीएनए क्षतिलाई मर्मत गर्न सक्छ तर उमेरअनुसार प्राकृतिक छनोटले त्यसको लागि चाहिने सामर्थ्य घटाइदिन्छ।

तर बुढ्यौली र मृत्यु दुई तरिकाले हुन्छन्। एउटा कमजोर छनोट प्रणालीका कारण हुने नकारात्मक उत्परिवर्तन र अर्को प्रजननका लागि लाभदायी हुन सक्ने उत्परिवर्तन जुन दीर्घजीवनका लागि नकारात्मक बन्न सक्छ।

आनुवंशिक उत्परिवर्तनको असर कस्तो हुन्छ?

ती दुईमध्ये पछिल्लोको एउटा उदाहरण बीआरसीए जीन उत्परिवर्तन हो। तीनका कारण स्तन र गर्भाशयमा हुने क्यान्सरको जोखिम उल्लेख्य रूपमा बढ्ने बताइन्छ।

यस्तो उत्परिवर्तन रहेका महिलामा उच्च प्रजनन क्षमता रहने बताइन्छ।

त्यही भएर बीआरसीए आनुवंशिक उत्परिवर्तनले सुरुमा बढी प्रजनन लाभ दिन्छ भने दीर्घकालमा बढी स्वास्थ्य जोखिम उत्पन्न गराउँछ।

ओरिगन स्टेट यूनिभर्सिटीकी जीववैज्ञानिक केट्लिन मिक्ह्यू भन्छिन्, ""जीवनको सुरुमा जे हुन्छ त्यो प्रजननशील उमेरभन्दा पछि हुने जुनसुकै कुराभन्दा बढी शक्तिशाली हुन्छ किनभने प्रजननको सम्भाव्यता नै सबैभन्दा महत्त्वपूर्ण हो।""

सेल सिनसन्स अर्थात् कोषहरू जीर्ण हुने प्रक्रियामा कोषको विभाजन रोकिन्छ। यो प्रारम्भिक जीवनमा हुने लाभ र उत्तरार्धमा हुने हानिको उदाहरण हुन सक्छ। कोष विभाजन बन्द हुने प्रणालीले हामीलाई क्यान्सरबाट जोगाउँछ।

किनभने यसले डीएनएमा क्षति पुगेको कोषलाई विस्तार हुनबाट रोक्छ। तर पछि त्यस्ता कोषहरू तन्तुमा जम्मा हुन्छन् र तिनले विभिन्न समस्या र उमेरसँग सम्बन्धित रोगहरू निम्त्याउन सक्छन्।

अधिकांश प्रजातिका जीवमा बुढ्यौली देखा पर्ने भए पनि त्यसका केही अपवाद छन्।

कतिपय बिरुवामा एकदमै नगण्य सिनसन्स देखिन्छ र केही प्रजातिहरू हजारौँ वर्षसम्म बाँचिरहेको पाइन्छ।

एउटा त्यस्तै उदाहरणका लागि यूटास्थित फिशलेक न्याश्नल फरेस्टमा अवस्थित प्यान्डोको रूखलाई लिन सकिन्छ। त्यो एउटै जरा प्रणालीबाट जोडिएको एकै किसिमका अनुवंश रहेका एस्पन रुखहरूको सँगालो हो।

त्यसको क्षेत्रफल चार लाख वर्ग मिटरभन्दा बढी र तौल ६,००० टनभन्दा बढी रहेको ठानिएको छ। कतिपय तथ्याङ्कमा उक्त रूख १०,००० वर्षभन्दा बूढो रहेको उल्लेख गरिएको छ।

हाइड्रासँग नजिकको सम्बन्ध रहेको अमर जेलीफिशले आफ्नो दीर्घकालीन अस्तित्वका लागि चतुर उपाय अपनाएको छ।

कुनै चोट लागेको, रोग लागेको वा तनाव भएको अवस्थामा वयस्क उमेरबाट पोलिप अर्थात् आफ्नो प्रारम्भिक चरणमा जेलीफिश फर्किन सक्छ।

ओरिगन स्टेट यूनिभर्सिटीकी मेक्ह्यूका अनुसार एउटा निश्चित बिन्दुमा यो त्यही जन्तु हो कि अलग्गै हो भनेर स्वयंलाई सोध्नुपर्ने अवस्था समेत आउँछ।

के मृत्यु र यौनको सम्बन्ध छ?

कतिपय प्रजातिहरू उमेरअनुसार अझ सफल हुने गरेका सङ्केतहरू रहे पनि माक्लाकोभ त्यसको प्रमाण त्यति ठोस नरहेको बताउँछन्।

एउटै भालेबाट गर्भधारण गर्ने प्रजातिहरू जस्तै वालरस र मृगमा यसको उदाहरण पाउन सकिन्छ। तिनमा एउटा भालेले पोथीहरूको समूहमाथि नै नियन्त्रण कायम गर्ने गर्छ।

त्यो समूहको आकार र भालेका सन्तानहरूको सङ्ख्या उसको उमेर र शरीरको आकारसँगसँगै बढ्दै जान सक्छ। त्यही भएर उसको प्रजनन क्षमता बढ्दै जान्छ।

केही प्रजातिहरूले उमेरसँगै आफ्नो प्रजनन क्षमता कायम राख्न सक्ने कुरा सत्य हो।

तर ती नेगटिभ सिनसन्सका वास्तविक उदाहरण नभएको र अध्ययनहरूले तिनमा त्रुटि रहेको देखाएको माक्लाकोभ बताउँछन्।

उदाहरणका लागि, भाले वालरसले पोथीहरूको समूहलाई सधैँभरि नियन्त्रणमा राख्न सक्दैन।

तर हामीलाई कसरी बुढ्यौलीले छुन्छ भन्ने कुरामा यौनको भूमिका हुन सक्छ।

यूनिभर्सिटी कलेज अफ लन्डनका मेगन आर्नोट र रुस मेसले गरेको एउटा अध्ययन नियमित यौन सम्पर्क राख्ने महिलामा रजोनिवृत्ति ढिलो सुरु हुन्छ।

उनीहरूले यसलाई गर्भ नरहने अवस्थामा बाँकी शरीरले लिन सक्ने शक्ति लेनदेनको एउटा उदाहरण भनेका छन्।

तर प्रजातिहरू माझ बढी प्रजननशील हुनु भनेको द्रुत रूपमा बूढो हुनु हो।

बढी सन्तान जन्माउने चमेरोको आयु छोटो हुन्छ। सम्भवतः प्रजननको अवसर रहेकाले उनीहरूले आफ्नो सबै क्षमता नै त्यसमा लगाउँछन्।

“त्यसमा समयको पनि लेनदेन हुन्छ जहाँ प्रारम्भिक उमेरमा राम्रो प्रजनन क्षमता भएका जीवले पछिको उमेरमा राम्रो गर्न सक्दैनन्।”

""तर हाइड्रा यो नियमको अपवाद हो। किनभने यो जीवको जीवनकालमा उसको प्रजनन दर घटेको देखिँदैन।”

त्यसपछि अरू केही प्रजातिहरू पनि छन् जसको जीवनकाल उनीहरूको लिङ्गअनुसार व्यापक रूपमा फरक हुन्छ।

साधरणतया कमिला, मौरी र धमिराका रानी हुन्छन्। प्रजनन क्षमता उच्च भए पनि रानीहरू प्रजनन क्षमता नरहेका आफ्नै समूहका अन्य सदस्यभन्दा लामो समय बाँच्छन्।

रानीले समूहका अरूबाट सुरक्षा पाउने र ती दुई समूहबीचको जीवनयापनमा ठूलो फरक रहेकाले उनीहरूमा समान रूपमा बुढ्यौलीको नियम लागु नहुन सक्छ।

मानिस लामो बाँच्ने कारण के हो?

उसोभए यदि प्रजननको हाम्रो जीवन अवधिमा त्यति लामो प्रभाव छ भने किन मानवहरू बच्चा जन्माउन छाडेपछि पनि लामो समयसम्म बाँचिरहन्छन् त?

त्यसका लागि हामीले हजुरआमा जोडिएको एउटा परिकल्पनामा जानुपर्ने हुन्छ जसले वृद्ध आफन्तहरूसँगै रहन आवश्यक रहेकोमा जोड दिन्छ। प्रजनन खर्चिलो र जोखिमपूर्ण काम हो।

तर हजुरआमाले आफ्ना नातिनातिना आफ्नो अनुवंश लगानी गरेर उनीहरू बाँच्ने कुरा सुनिश्चित गर्न सक्छिन्।

त्यही भएर दीर्घ जीवनले प्राकृतिक छनोटको विधिबाट पनि केही लाभ निम्त्याएको हुनसक्छ।

यूनिभर्सिटी अफ अक्सफर्डकी क्रमविकास जीववैज्ञानिक कोउन्टोरिड्स भन्छिन्, “हजुरआमा भएको परिवारमा प्रजनन तन्दुरुस्ती एकदमै राम्रो हुन्छ किनभने आमाले थप सन्तान जन्माउन पाउँछन् र हजुरआमाहरूले जन्मिसकेका बच्चा स्याहार्न सक्छन्।”

तर नातिनातिनामा हजुरआमाको अनुवंशको २५ प्रतिशतमात्रै हस्तान्तरण हुन्छ।

“विगतमा धेरै महिलाहरू ५० वर्षको उमेरसम्म गर्भधारण गर्नेगरी बाँच्दैनथे। त्यही भएर ५० वर्षको उमेरमा महिलाको प्रजननको छनोट एकदमै न्यून रहेको छ,” माक्लाकोभ भन्छन्। उनले सन्तान जन्माएपछि प्राकृतिक छनोट कमजोर हुने दोहोर्‍याए।

हामी सबैको जीवनको उत्तरार्धमा सबै कुरा सुखद नहुन पनि सक्छ। तर त्यसबाट हामीलाई जोगाउने बलियो शक्ति मानव क्रमविकासमा देखिएको पनि छैन।"
"गोलभेँडामा पाइने लाइकपीन नामक पोषक तत्त्वले पुरुषमा शुक्रकीटको गुण बढाउने एउटा अनुसन्धानले देखाएको छ।

प्रत्येक दिन गोलभेँडाको दुई चम्चा गाढा लेदो (प्युरी) सेवन गर्ने स्वस्थ पुरुषमा गुणात्मक रूपमा राम्रो शुक्रकीट बनेको पाइएको छ।

सन्तान जन्माउन नसक्ने दम्पतीमध्ये आधाजसोमा पुरुषमा बाँझोपन भएको पाइन्छ।

विज्ञहरूले पुरुषमा हुने बाँझोपनको समस्याबारे थप अध्ययन हुनुपर्ने औँल्याएका छन्।

यूकेको राष्ट्रिय स्वास्थ्य सेवा एनएचएसले बाँझोपनको समस्या भएका पुरुषलाई स्वस्थ जीवनशैली अवलम्बन गर्न तथा खुकुलो भित्रीलुगा लगाउन सल्लाह दिने गरेको छ।

एनएचएसले गर्भाधानको सम्भावना बढाउन यथासम्भव तनाव घटाउन तथा महिलाको अण्डोत्सर्जनको बेलामा यौन सम्पर्क गर्न सुझाव दिएको छ।

तर केही पोषक तत्त्वले पुरुषमा पुंसत्व बढाउने अवधारणा केही समययता प्रबल रूपमा देखिएको छ।

पहिलापहिला गरिएका अनुसन्धानहरू भिटामिन ई र जिङ्कको प्रभावमा केन्द्रित थिए। तिनमा जस्तै लाइकपीनमा पनि कोषलाई अक्सिजनबाट हानि पुग्न नदिने एन्टीअक्सिडन्ट गुण हुन्छ।

यो तत्त्वले हृदयरोग र केही प्रकारका क्यान्सरको जोखिम घटाउन सघाउने देखिएको छ।

उही मात्रामा लाइकपीन पाउन प्रत्येक व्यक्तिले पकाएको दुई किलो गोलभेँडा खानुपर्ने हुन्थ्यो।

बाह्र हप्ता चलेको परीक्षणमा ६० जना सहभागी भएका थिए। प्रत्येक पुरुषलाई प्रत्येक दिन १४-१४ मिलिग्राम ल्याक्टोलाइकपीन दिइएको थियो।

यो अध्ययन लाइकपीन उत्पादन गर्ने कम्पनीले आंशिक आर्थिक सहयोग उपलब्ध गराएको थियो।

उनीहरूको शुक्रकीट अध्ययनको प्रारम्भमा, छ हप्तामा र अन्तिममा जाँचिएको थियो।

शुक्रकीटको परिमाणमा भिन्नता नभए पनि अतिरिक्त लाइकपीन सेवन गरेका व्यक्तिमा स्वस्थ शुक्रकीट र तिनको गतिशीलताको अनुपात बढेको पाइयो।

यूनिभर्सिटी अफ शेफील्डसँग आबद्ध पोषणविद् डा. लिज विलीअम्जको नेतृत्वमा भएको शोध युरोपियन जर्नल अफ न्यूट्रिशनमा प्रकाशित भएको छ।

""तत्काल पुरुषलाई हामीले दिन सक्ने सुझाव धेरै कम छ,"" उनले भनिन्।

""हामी उनीहरूलाई मदिरा सेवन घटाउन र स्वस्थकर खानेकुरा खान भन्छौँ। तर यी सामान्य सुझाव हुन्।""

उनले भनिन्, ""यो सानो अध्ययन हो र हामीले यो ठूलाठूला परीक्षण गर्नुपर्छ। तर परिणाम धेरै उत्साहप्रद छ।""

उनका अनुसार अब पुंसत्वसम्बन्धी समस्या भएका पुरुषमा यो परीक्षण गरिनुपर्छ।"
"अमेरिकी अन्तरिक्ष निकाय नासाले पठाएको पर्सिभिअरन्स रोभरले यो सातादेखि मङ्गल ग्रहको सतहमा त्यहाँ सङ्कलित चट्टानका नमुनाहरू मिलाएर राख्न थाल्नेछ।

भविष्यमा मङ्गल ग्रहबाट फेरि सङ्कलन गरेर पृथ्वी ल्याउने उद्देश्यसहित चट्टानका ती नमुनाहरू ससाना टाइटेनिअम ट्यूबमा राखिएको छ।

मङ्गल ग्रहमा जीवको अस्तित्व छ कि छैन भन्ने पत्ता लगाउन यो अभियानलाई एउटा मुख्य कोसेढुङ्गा मानिएको छ।

मङ्गल ग्रहका चट्टान र माटोका नमुनाको पृथ्वीका प्रयोगशालामा अध्ययन गरेर मात्र त्यो कुराको निर्क्योल निकाल्न सकिने वैज्ञानिकहरूको भनाइ छ।

पर्सिभिअरन्स यानले 'जेजेरो खाडल' मा अन्वेषण गरिरहेको स्थानको भुइँमा १० वटा सिलिन्डर राख्नेछ।

नासाको पर्सिभिअरन्स रोभरले कसरी सङ्कलन गर्‍यो चट्टानको नमुना
यस्तो रहेछ मङ्गल ग्रहको भित्री संरचना
मङ्गल ग्रहमा ३,००० दिन बिताएको रोबटले त्यहाँ यस्तो देख्यो

ती स्थानमा पत्रे चट्टान र ज्वालामुखी विस्फोटनपछि बनेको आग्नेय चट्टानको मिश्रण छ। पर्सिभिअरन्स रोबटले विगत १५ महिनादेखि ती स्थानमा 'ड्रिल' गरिरहेको छ।

त्यसमा मङ्गल ग्रहको माटो र वायुका नमुनाहरू पनि हुनेछन्।

कहाँ र कसरी राखिनेछ नमुना

मानिसको औँलाजत्रो आकारको पहिलो ट्यूब बुधवारसम्म राखिसकिने नासाको योजना छ। त्यसका लागि “थ्री फोर्क्स” उपनाम दिइएको समथर भाग रोजिएको छ।

“त्यो सतह पुल खेल्ने टेबल जस्तो छ – निकै पट्यारलाग्दो,” नासामा मङ्गल ग्रह मामिलाका प्रमुख वैज्ञानिक माइक मेयरले भने।

भविष्यमा त्यहाँ जाने अन्तरिक्ष अभियानहरूलाई त्यसरी राखिएका सामग्रीहरू सङ्कलन गर्न सजिलो हुनेछ।

आगामी केही साता त्यसरी राखिने सबै सामग्री पृथ्वी ल्याउने प्राथमिक वस्तुको सूचीमा पर्दैनन्। वास्तवमा त्यो त एउटा वैकल्पिक योजना हो।

पृथ्वीबाट लिन आउने भावी अभियानलाई आफैँले ती नमुना र ड्रिल गर्न बाँकी अरू नमुना सोझै उपलब्ध गराउन सक्ने अपेक्षासहित पर्सिभिअरन्सले तिनलाई सुरक्षित हुनेगरी राख्नेछ।

रोभर बिग्रियो भने के हुन्छ

तर रोभर बिग्रिन सक्ने र सबै नमुना त्यसभित्रै अड्किन सक्ने सम्भावनाबारे नासा सचेत छ। त्यो जोखिम लिन नासा तयार छैन।

कारणवश पर्सिभिअरन्सले नमुना उपलब्ध गराउन नसकेमा पृथ्वीमा नमुना ल्याउनका लागि निकै महत्त्वपूर्ण मानिएको नमुना सङ्कलन कार्य सुनिश्चित हुने भएकाले उक्त स्थानलाई विशेष मानिएको एरिजोना स्टेट यूनिभर्सिटीमा कार्यरत तथा उक्त अभियानमा संलग्न वैज्ञानिक मीनाक्षी वाध्वाले बताइन्।

“यसले मङ्गल ग्रहको नमुना ल्याउने हाम्रो योजनालाई सबल पार्छ,” संवाददाताहरूसँग उनले भनिन्।

यदि पर्सिभिअरन्स निष्क्रिय भयो भने भविष्यमा त्यता पठाइने खोजी अभियानलाई सोझै थ्री फोर्क्सतिर परिचालन गर्न सकिनेछ।

त्यसमा ट्यूबहरू अँठ्याउन सक्ने पन्जा भएका र तिनलाई पृथ्वीमा ल्याउने रकेटसम्म पुर्‍याउन सक्ने दुइटा ड्रोन हुनेछन्।

मङ्गल ग्रहमा सङ्कलित नमुनाको अध्ययनबाट के खुल्छ

त्यहाँबाट सङ्कलित नमुनाहरूको विभिन्न किसिमले विश्लेषण गर्न सकिने वैज्ञानिकहरूको विश्वास छ।

आग्नेय चट्टानबाट जेजेरो क्रेटरको उमेर र मङ्गल ग्रहको बृहत्तर भौगर्भिक इतिहासबारे जानकारी पाइनेछ।

प्राचीन जैविक प्रमाण खोज्ने प्रयासमा पत्रे चट्टान महत्त्वपूर्ण मानिएको छ।

पर्सिभिअरन्सले नमुना सङ्कलन गर्न जेजेरोमा प्राचीन त्रिवेणीको अवशेष रहेको स्थानमा ड्रिल गरेको थियो।

ठूलो जलाशयमा प्रवेश गर्ने नदीको गति कम हुँदा थुप्रिएको पाँगो र बालुवाबाट ती दुईको मिलनबिन्दुमा त्रिकोणाकारको डेल्टा बन्छ।

मङ्गल ग्रहमा सूक्ष्मजीवहरू कुनै बेला अस्तित्वमा थिए भने त्यसमा त्यसको प्रमाण पाइन सक्ने ठानिएको छ।

नासाको ग्रहविज्ञान निर्देशक लोरी ग्लेजका अनुसार मङ्गल ग्रहमा जैविक अस्तित्व रहेको वा नरहेको भन्ने प्रश्नको उत्तर पृथ्वीमा उपलब्ध जटिल प्रविधिहरू प्रयोग गरेर मात्र पाउन सम्भव छ।

“हामीसँग उपलब्ध रिमोट-सेन्सिङ साधनको सहयोगमा हामी तत्स्थानमै धेरै काम गर्न सक्छौँ। तर हामी प्रयोगशालाका सबै उपकरण र विशेषज्ञहरू मङ्गल ग्रहमा लैजान सक्दैनौँ। त्यसैले हामी ती नमुना यहाँ ल्याउँछौँ...। दशकौँसम्म ती नमुना हामीसँग हुनेछन् अनि [तिनको परीक्षण गर्न] अहिलेसम्म हामीले नसोचेका नयाँ जुक्तिहरू आउनेछन्,” उनले बीबीसीसँग भनिन्।

सङ्कलित नमुना भएका ट्यूबहरू एक महिना लगाएर उक्त स्थानमा राखिनेछ।

छ-छ मिटरको दूरीमा नागबेली पारेर ट्यूबहरू राखिएपछि तिनको स्थान स्पष्ट हुनेगरी तस्बिर खिचिनेछ तथा अभिलेख राखिनेछ।

कहिले ल्याइएला पृथ्वीमा

यो काम सकिएपछि पर्सिभिअरन्स र यसलाई बोक्ने हेलिकप्टर इन्जन्यूइटी डेल्टाको माथिल्लो भागमा जानेछन् र आफ्नो अभियानको बाँकी काम थाल्नेछन्।

उक्त रोभरमा अझै २० वटा रित्ता ट्यूबहरू छन्। चाखलाख्दा चट्टानहरू फेला परेपछि पर्सिभिअरन्सले तिनबाट पनि नमुना सङ्कलन गर्नेछ।

मङ्गल ग्रहबाट ती नमुना सङ्कलन गर्ने नयाँ अभियानमा एउटा अवतरण गर्ने मञ्च, हेलिकप्टरहरू, एउटा रोबटिक हात र पृथ्वी फिर्ता आउने रकेट छन्।

उक्त अभियान सन् २०२८ को मध्यतिर पृथ्वीबाट मङ्गल ग्रहका लागि प्रस्थान गर्नेछ। मङ्गल ग्रह पुग्न त्यसलाई झन्डै दुई वर्ष लाग्नेछ।

त्यसले थ्री फोर्क्सस्थित भण्डार वा अर्को स्थानबाट पर्सिभिअरन्सबाट सोझै हात पार्ने नमुनाहरू सन् २०३३ सम्म पृथ्वी ल्याउइपुर्‍याउनेछ।"
"पुरुषले सेवन गर्ने गर्भनिरोधक चक्की मानवमा गरिने सुरक्षासम्बन्धी प्रारम्भिक परीक्षणमा सफल भएको दाबी एउटा प्रसिद्ध चिकित्सकीय सम्मेलनमा गरिएको छ।

दैनिक एक चोटि सेवन गर्नुपर्ने सो चक्कीमा शुक्रकीटको उत्पादन रोक्ने हर्मोन हुन्छ।

पुरुषहरूका लागि परिवार नियोजनका लागि कन्डम र भ्यासेक्टमी मात्रै रहेको अवस्थामा यो चक्की एउटा स्वागतयोग्य साधन हुनेछ।

तर एन्डोक्राइन सोसाइटीको वार्षिक सम्मेलनमा सो चक्की बजारमा उपलब्ध हुन अझै एक दशक लाग्न सक्ने बताइएको छ।

यूकेमा ५० वर्षभन्दा अगाडि महिलाहरूले सेवन गर्ने गर्भनिरोधक चक्की उपलब्ध भएको थियो। तर किन पुरुषले सेवन गर्ने चक्की बन्न गाह्रो भएको होला?

कसैले सामाजिक र व्यापारिक रुचि कम भएका कारण नबनाइएको दाबी गरे पनि सर्वेक्षणहरूमा धेरै पुरुषले उपलब्ध भए त्यस्तो चक्की प्रयोग गर्ने इच्छा व्यक्त गरेका छन्।

महिलाहरूले पुरुषले चक्की खाएको कुरा पत्याउँछन् कि पत्याउँदैन्न भन्ने अर्कै विषय हो।

सन् २०११ मा यूकेमा गरिएको एक अध्ययनमा झन्डै आधा महिलाले त्यस्तो चक्की उपलब्ध भएमा आफ्ना पुरुष साथीले त्यो खाए वा नखाएकोमा चिन्ता लाग्ने बताएका थिए।

पुरुषले सेवन गर्ने चक्की बनाउन सबैभन्दा ठूलो चुनौती भनेको त्यसले यौन इच्छा वा उत्तेजनामा असर नपार्ने बनाउनु हो।

शुक्रकीट उत्पादन

पुरुषको अण्डकोषमा नियमित शुक्रकीट उत्पादन हुन्छ। त्यसमा हर्मोनको विशेष भूमिका हुन्छ।

हर्मोनको मात्रा नघटाई अरू कुनै नकारात्मक प्रभावबिना नै शुक्रकीटको उत्पादन अस्थायी रूपमा रोक्नु प्रमुख चुनौती हो।

हाल एलए बायोमेड र वाशिङ्टन विश्वविद्यालयमा अनुसन्धान भइरहेको उक्त चक्कीले भने सोचिएको लक्ष्य प्राप्त गर्न सक्ने अनुसन्धाकर्ताहरूको भनाइ छ।

उनीहरूले चालीस पुरुषमा भएको प्रारम्भिक सुरक्षापरीक्षण उत्साहवर्धक रहेको एन्डोक्राइन सोसाइटीको सम्मेलनमा बताए।

२८ दिन चलेको अध्ययनका क्रममा:

१० पुरुषले नक्कली चक्की सेवन गरेका थिए
३० जनाले परीक्षणका लागि बनाइएको चक्की सेवन गरेका थिए

एन्ड्रजन हर्मोनमा आधारित चक्की सेवन गरेकाहरूमा शुक्रकीट उत्पादनका लागि आवश्यक हर्मोनको स्तर नक्कली चक्की सेवन गरेकाको तुलनामा निकै कम रहेको थियो भने परीक्षण सम्पन्न भएपछि सामान्य अवस्थामा फर्केको थियो।

उक्त चक्कीको दुष्प्रभाव निकै कम र मन्द देखियो।

पाँच पुरुषले चक्कीको प्रयोगपछि यौन इच्छामा कमी आएको बताएका थिए भने दुई जनाले लिङ्गमा हुने उत्तेजनामा कमी आए पनि यौन क्रियाकलापमा भने असर नपरेको जानकारी दिए।

अनुसन्धानमा संलग्न भएका सबै सुरक्षापरीक्षणमा उत्तीर्ण भए भने दुष्प्रभावका कारण कसैले पनि उक्त चक्की सेवन गर्न छोडेनन्।

अनुसन्धानमा संलग्न रहेकी प्राध्यापक क्रिस्टिना वाङ र उनका सहकर्मी उत्साहित रहे पनि निष्कर्षबारे भने सचेत रहेका छन्।

""हर्मोनका दुईवटा गतिविधिको सम्मिश्रण रहेको चक्कीले शुक्रकीटको उत्पादन घटाउनेछ भने यौन इच्छामा भने कुनै किसिमको प्रभाव पार्नेछैन।,"" उनले भनिन्।

तर यसले जन्म नियन्त्रण गर्न सक्छ वा सक्दैन भन्ने विषयमा थाहा पाउन लामो समयसम्म परीक्षण गर्नुपर्ने खाँचो रहन्छ।

पुरुषले सेवन गर्ने गर्भनिरोधक चक्कीमा औषधि उद्योगहरूले लगानी नगरेका कारण विकासमा बाधा परेको मानिन्छ।

शेफिल्ड विश्वविद्यालयका प्राध्यापक एलान पेसी भन्छन्, ""पुरुषले सेवन गर्ने गर्भ निरोधक चक्कीको लामो असफल इतिहास छ र अहिले नयाँ उत्पादनहरूको परीक्षण हुनु सुखद कुरो हो।""

""तर मुख्य कुरा भनेको के औषधि उत्पादकहरू यसलाई बजारमा ल्याउन इच्छुक छन् कि छैनन् भन्ने हो।"""
"नियमित रूपमा कागजीबदाम, ओखर र हेजलनटजस्ता फल खाँदा शरीरमा स्वस्थ शुक्रकीट उत्पादन बढ्ने एउटा वैज्ञानिक शोधले देखाएको छ।

चौध हप्तासम्म दैनिक दुई मुट्ठी बदाम, ओखरको दिउल र हेजलनट सेवन गरेका पुरुषहरूमा शुक्रकीटको कुल सङ्ख्या बढेको र तिनमा भरिला शुक्रकीट पनि धेरै पाइएको वैज्ञानिकहरूले बताएका छन्।

पाश्चात्य जगत्मा प्रदूषण, धूमपान एवम् खानपिन आदिका कारणले वीर्यमा शुक्रकीटको सङ्ख्या घट्ने क्रम देखिएका बेला सो शोध गरिएको हो।

शोधकर्ताहरूका अनुसार स्वस्थ खानाले गर्भाधानको सम्भावना बढाइदिने प्रमाण पनि भेटिएको छ।

अहिले सातमध्ये एक जोडीमा गर्भाधान नहुने समस्या देखिएको छ। झन्डै ४० देखि ५० प्रतिशत बाँझोपन पुरुषका कारण हुने गरेको बताइन्छ।

वैज्ञानिकहरूले १८ देखि ३५ वर्ष उमेर भएका ११९ स्वस्थ पुरुषहरूलाई दुई समूहमा विभाजित गरे।

एउटा समूहका प्रत्येक पुरुषलाई ६० ग्राम बदाम, ओखर र हेजलनट नियमित भोजनसँग दिइयो
अर्को समूहको भोजनमा परिवर्तन गरिएन

बदाम आदि फल खाने समूहको शुक्रकीटको सङ्ख्या र गुणमा सुधार आयो।

सङ्ख्यामा १४ प्रतिशतले
क्षमतामा ४ प्रतिशतले
गतिशीलतामा ६ प्रतिशतले
आकारमा १ प्रतिशतले

तस्बिर स्रोत, Getty Images

यी सबै विश्वस्वास्थ्य सङ्गठनले शुक्रकीटको गुणस्तरका लागि तोकिदिएका मापदण्ड हुन्। र, यिनको पुरुषको प्रजननक्षमतासँग सम्बन्ध हुन्छ।

ओमिगा-३ फ्याटी एसिड, एन्टिअक्सिडेन्ट र भिटामिन बी फोलेटले प्रजननशक्ति बढाउन सघाउँछन् भन्ने अरू शोधहरूको निष्कर्षलाई यसले समर्थन गरेको विज्ञहरूले बताएका छन्।

बदाम र ओखरजस्ता फलहरूमा यी र अन्य पोषक तत्त्वहरू हुन्छन्।

""स्वस्थ आहार र जीवनशैलीले गर्भाधानको सम्भावना बढाउँछ भन्ने मान्यतालाई समर्थन गर्ने वैज्ञानिक प्रमाण थपिँदैछन्,"" शोधको नेतृत्व गरेका स्पेनस्थित रोभिरा ई भिर्जिलीका डा. अल्बर्ट सालास-हुएटोसले भने।

'प्राज्ञिक रूपमा चाखलाग्दा'

तर अध्ययनमा संलग्न पुरुषहरू स्वस्थ र प्रजनन गर्न सक्षम ठानिएकाले यो शोधको परिणाम प्रजननमा समस्या भएका व्यक्ति र अन्य पुरुषमा लागु होला कि नहोला त्यो स्पष्ट नभएको शोधकर्ताहरूले बताएका छन्।

सो शोधमा संलग्न नभएका शेफिल्ड विश्वविद्यालयका प्राध्यापक एवम् पुरुष प्रजनन अङ्गमा हुने रोगका विशेषज्ञ आलन पेसीका अनुसार बदाम र ओखर ख्वाइएका पुरुषहरूमा शोधको परिधिमा नपरेका अन्य सकारात्मक प्रभावहरू पनि भएका हुनसक्छन्।

भ्रूणशास्त्रमा विशेषज्ञता भएकी चिकित्सिक भर्जिनिया बोल्टनले यी खोजहरू 'प्राज्ञिक रूपमा चाखलाग्दा' भए पनि यिनले कसरी गर्भाधानको सम्भावना बढाउँछन् त्यो भन्न भने असम्भव रहेको बताइन्।

""तर हामीले बिरामीलाई मदिरा नपिउन, धूमपान नगर्न र स्वस्थ आहारविहार गर्न उत्प्रेरित गरिराख्नुपर्छ,"" उनले भनिन्।"
"आफ्नो फोक्सोमा रगत जमेको र त्यसले ठूलो जोखिम पुर्‍याएको थाहा पाउँदा भ्यानेसा सेन्टेनो स्तब्ध भइन्।

त्यसो हुनुको सम्भावित कारण थाहा पाउँदा त उनी झन् आश्चर्यचकित भइन्।

सन् २०१९ मा बोस्टन निवासी महिलाले विश्वका अरू लाखौँ महिलाले जस्तै गर्भनिरोधक साधनका रूपमा चक्की प्रयोग गरेकी थिइन्।

तर बहुसङ्ख्यक महिलाभन्दा फरक उनलाई उक्त औषधिको दुर्लभ नकारात्मक असर देखा पर्‍यो। त्यसबाट आफ्नो जीवन नै परिवर्तन भएको उनी बताउँछिन्।

“म सिँढीमा हिडिँरहेकी थिएँ र अकस्मात् मैलै आफ्नो चिट्ठीपत्र राख्ने बाकस समाउन पुगेँ। किनभने मैले राम्ररी सास फेर्न सकिनँ।”

“त्यसरी सास फेर्न नसकेको अनुभव मैले कहिल्यै गरेकी थिइनँ। त्यसैले म सके जति सास भित्र तान्ने प्रयास गरिरहेकी थिएँ।”

सास फेर्न कठिन भए पनि भ्यानेसा काम गर्न गइन्। तर काम सकिनुअघि नै उनी चिकित्सककहाँ जान चाँडै निस्किन्।

“उनीहरूले मलाई सास फेर्न सजिलो होस् भनेर एउटा नेबुलाइजर दिए। मैले अलिकति सहज महसुस गरेँ। उनीहरूले थप जाँच गरे र (मेरो फोक्सोमा) छायाजस्तो केही देखिएको र सम्भवतः निमोनियाले त्यस्तो भएको हुनसक्ने बताए।“

तर दोस्रो दिन क्लिनिकमा उनलाई निमोनिया नभएको र थप परीक्षण गर्नुपर्ने बताइयो। एक महिनासम्म चिकित्सकलाई जचाउँद समय प्राप्त नभएपछि उनको स्वास्थ्य थप बिग्रियो र उनले क्लिनिकको सल्लाहमा दम रोगीले प्रयोग गर्ने पम्प प्रयोग गर्न थालिन्।

त्यसपछि एक दिन कपडा धुने क्रममा सिँढीमा ओहोरदोहोर गरिरहेकी उनलाई गाह्रो भयो।

उनी सास फेर्न नसकेर भान्साको भुइँमा लडिन्।

“मेरो शरीर, मेरो पेट, मेरो छाती र मेरो पाखुरा सबै दुखिरहेका थिए। मलाई हृदयाघात भइरहेको जस्तो लाग्यो।”

उनले चिकित्सकको कार्यालयमा सम्पर्क गरिन्। उनलाई नर्सले तत्कालै अस्पताल आउन भनिन्।

“भोलिपल्ट म चिकित्सकलाई भेट्न गएँ र मैले उनलाई मैले भोगेका सबै लक्षणहरू सुनाएँ। उनले मलाई जाँच गरिन् र सीटी स्क्यान गर्नुपर्ने बताइन्। त्यही भएर मलाई ठूलो अस्पतालमा पठाइयो।”

त्यसपछि आफ्नो शरीरलाई उपकरणहरूमा जोडिएको र द्रुत रूपमा घटना विकसित हुँदा आफू अलमलमा परेको उनी सम्झिन्छिन्।

“त्यसपछि मेरो छातीको वरिपरि ठूलो आकारमा रगत जमेको पाइयो। त्यो फुट्न थालेको थियो र त्यसले मेरो फोक्सोको अधिकांश क्षेत्रमा अवरोध पुर्‍याउँदै थियो।”

दुई दिन अस्पतालमा बिताएपछि उनलाई घर जान दिइएको भए पनि उनले दुई हप्ता ओछ्यानमै बिताउनुपर्‍यो।

उनका अनुसार चिकित्सकहरूले गर्भनिरोधक चक्कीका कारण नै रगत जमेको हुनसक्ने बताएका थिए।

एक दिन पनि ढिला गरेर अस्पताल आएको भए उनको उपचार थप कठिन हुने चिकित्सकहरूले भनेको उनी सम्झिन्छिन्।

गर्भनिरोधक औषधिले रगत जम्ने समस्या निम्त्याउने जोखिम कति?

यस्तो जोखिम बिरलै हुन्छ। यूकेको न्याश्नल हेल्थ सर्भिसका अनुसार एक वर्ष गर्भनिरोधक चक्की प्रयोग गर्ने प्रति १०,००० महिलामा पाँचदेखि १२ जनामा रगत जम्ने समस्या हुनसक्छ।

तुलनात्मक रूपमा विभिन्न किसिमका परिवार नियोजनका उपाय प्रयोग नगर्ने महिलामा प्रत्येक वर्ष प्रति १०,००० जनामा दुई जनामा नसामा रगत जम्ने घटना देखा पर्छ।

एनएचएसले कुनै पनि महिलालाई शङ्का भए चिकित्सकसँग परामर्श गर्न सुझाव दिएको छ।

संसारभरि १५ करोडभन्दा बढी महिला गर्भनिरोधक चक्की प्रयोग गर्छन् र यो युरोप, अस्ट्रेलिया र न्यूजील्यान्डमा परिवार नियोजनको सबैभन्दा लोकप्रिय साधन हो।

गर्भनिरोधक चक्की अफ्रिका, ल्याटिन अमेरिका र उत्तर अमेरिकामा दोस्रो बढी लोकप्रिय र एशियामा तेस्रो लोकप्रिय परिवार नियोजनको साधन हो।

होर्मोनमा प्रभाव पार्ने परिवार नियोजनका अरू साधनजस्तै चक्कीले महिलाको मनस्थितिमा उतारचढाव निम्त्याउने र तौल थपघट गराउने आदि नकारात्मक असर पारिरहेको हुन्छ।

तर प्रायः नदेखिने रगत जम्ने जस्ता समस्याले प्रयोगकर्ताको जीवन नै जोखिममा पार्न सक्छ।

महिलामा रगत जम्ने जोखिम निम्त्याउन होर्मोन, उमेर, परिवारका सदस्यको स्वास्थ्यको इतिहास र तौल तथा धूमपानजस्ता जीवनशैलीसँग सम्बन्धित विषयले प्रभाव पार्छन्।

लन्डनस्थित गाइज एन्ड सेन्ट टमस हस्पिटलका विशेषज्ञ तथा प्राध्यापक बेभर्ली हन्ट भन्छिन्ः गर्भनिरोधक चक्कीले तिनको प्रकार हेरेर रगत जम्ने जोखिम चारदेखि आठगुणाले बढाउँछन्।

“तर गर्भावस्थामा जोखिम अझ बढी हुन्छ त्यही भएर गर्भ रहन दिनुभन्दा चक्की सेवन गर्नु उपयुक्त हुन्छ,” उनले थपिन्।

उक्त स्वास्थ्य समस्या देखिएको एक वर्षपछि भ्यानेसा अझै पनि साधारण अवस्थामा फर्कन सङ्घर्ष गरिरहेकी छन्।

मानसिक आघात र बोझ

जमेको रगत फटाउने उपचार गराउनुपरेकाले आफूले निकै सावधानी अपनाउनुपरेको सम्झिँदै त्यसबाट आफूलाई मानसिक तनाव भएको उनले बताइन्।

“मैले भोगेको तनाव व्यक्त गर्नै गाह्रो छ। कपडा धुने क्रममा मलाई निक्कै गाह्रो हुन्छ। मैले आफूलाई म ठिक छु र म अब जोखिममा छैन भनेर सम्झाइरहनुपर्छ।""

जहाँ गर्भनिरोधक चक्कीबारे सोधखोज बढ्दैछ
गर्भवती महिलामा मधुमेह, रक्तचापका समस्या 'बढ्दो'

महिलाहरूले चक्की प्रयोग गर्नु वा अरू परिवार नियोजनका साधनहरू प्रयोग गर्नका विभिन्न कारण भए पनि त्यसलाई आर्थिक पाटोसँग जोडेर हेरेको पाइँदैन।

भ्यानेसा बोस्टन क्षेत्रमा करारमा काम गर्थिन्। त्यही भएर उनले स्थायी जागिर नहुन्जेलसम्म इम्प्लान्टको प्रयोग गरिन्।

आफूले तीन महिनासम्म जागिर नहुँदा इम्प्लान्ट गर्भ नियन्त्रणको उपयुक्त विधि भएको थाहा पाएको बताइन्।

तर तौल बढ्नु त्यसको नकारात्मक प्रभाव भएको उनको अनुभव छ।

उनले विज्ञापनहरूमा कुनै उत्पादनका कारण उत्पन्न हुनसक्ने नकारात्मक असर वा निम्तिन सक्ने मृत्युसम्मको चेतावनीलाई उपेक्षा गर्ने गरिएको उल्लेख गरिन्।

“हामी आफूलाई कहिल्यै त्यस्तो पर्दैन भन्ने ठान्छौँ तर मेरो हकमा त्यो भयो। त्यसले मेरो संसारलाई नै हल्लायो र हल्लाइरहेको छ।”"
"यदि कुनै एउटा खास खानेकुराले मानिसको यौनशक्ति वा यौन आनन्द बढाइदिने प्रमाण फेला परेमा त्यो हातहातै विक्री हुन्थ्यो होला।

सन्तुलित खानपान, सक्रिय जीवनशैली तथा सही मानसिक स्वास्थ्यले तपाइँको यौन जीवन राम्रो बनाइदिन सक्छन्। तर के कुनै खास खानेकुरा छन् जो प्राकृतिक रूपमै यौनशक्तिवर्द्धक छ?

जुन खानाले मनमा खुसीयाली उत्पन्न गराउने इन्डर्फिन तत्व शरीरमा उत्पादन गराउँछ तिनमा वास्तवमा स्वस्थ यौन इच्छासँग सम्बन्धित तत्व पनि हुन्छन्।

यस्ता दाबीका पछाडि रहेका इतिहास तथा विज्ञान एकपटक जानौँ। के कुनै विशेष खाना छ जसले यौन जीवन सुधारिदिन्छ?

ओयस्टर खाएर हुन्छ कि?

शायद इतिहासकै सबभन्दा प्रख्यात प्रेमी क्यासानोभाले बिहानी नास्तामा ५० वटा ओयस्टर खान्थे भनिन्छ।

तर ओयस्टर सेवन र यौनशक्तिबारे कुनै प्रमाणित सम्बन्ध पाइँदैन। त्यसोभए यो हल्ला कहाँबाट चल्यो त?

किम्वदन्ती अनुसार ग्रीक प्रेमकी देवी एफ्रोडाइटको उत्पत्ति सेतो फिँजबाट भएको थियो र उनी समुन्द्रबाट निस्किएकी थिइन्। त्यसैले समुन्द्री खानेकुरा यौनवर्द्धक मानिन्छन्।

तर जे होस् ओयस्टर खान रुचाउनेहरूका लागि खुसीको खबर के छ भने यी महँगा मोलस्क जातीका प्राणीहरूमा प्रशस्त जींक तत्व पाइन्छ जुन् टेस्टोस्टेरोन उत्पादनमा अत्यावश्यक हुन्छन्।

साथै अनुसन्धानहरूका अनुसार जींकले पुरुषको नपुंसकताको उपचार गर्न तथा वीर्यको गुणस्तर सुधार्न सहयोग पुर्‍याउँछ भन्ने देखाएका छन्।

जींकका अन्य स्रोतहरूमा शेलफिस, रातो मासु, बियाँ (उदाहरणका लागि फर्सीको बियाँ वा तील), काजु, हाडे बदाम, चना, राजमा, दूध तथा चीज पर्छन्।

के डार्क चकलेटले तपाइँलाई राम्रो प्रेमी बनाउँछ?

अनुसन्धानकर्ताहरूका अनुसार डार्क चकलेट खाँदा प्रेममा परेको जस्तै किसिमको आनन्द अनुभव हुन्छ किनकि त्यसमा 'प्रेम रसायन' फिनाइलइथाइलामाइन (पीइए) हुन्छ।

कसैसँग प्रेमसम्बन्धमा पर्दाका सुरुवाती समयमा सञ्चार हुने पीइएले शरीरमा आनन्द अनुभव गराउने डोपामाइन नामक हर्मोन पनि निष्कासन गराउँछ।

साथै, मस्तिष्कको आनन्दसम्बन्धी केन्द्रलाई पनि यसले सक्रिय बनाउँछ।

तर चकलेटमा निकै कम मात्रामा मात्र पीइए हुन्छ।

कोकामा ट्रिप्टोफान नामक एमिनो एसिड पनि हुन्छ जसले रक्तसञ्चार तथा सेरोटोनीनको (आनन्दको अनुभूतिसँग जोडिएको अर्को हर्मोन) स्तर बढाइदिन्छ।

त्यसोभए कहिलेदेखि चकलेट र यौनबीचको सम्बन्ध गाँसियो? शायद १६ औँ शताब्दीतिर हुनुपर्छ।

हेर्नान कोर्टेस १६ शताब्दीका एक स्पेनी कंक्विस्टेडर (अमेरिकी महादेशका भूभाग कब्जा गर्न खटाइएका लडाकू) थिए जो माया तथा एज्टेक साम्राज्यहरूमा पुगे।

हाल मेक्सिको रहेको सम्पूर्ण जसो भूभाग कब्जा गरेर उनले क्यास्टिल साम्राज्यको अधिनमा ल्याए।

चकलेटको सम्पर्कमा आउने पहिलो युरोपेली उनै भएको ठानिन्छ।

उनले स्पेनका राजालाई लेखेको पत्रमा आफूले स्थानीय माया समुदायका मानिसहरूले कोकाको झोल खाने गरेको देखेको र त्यसले 'प्रतिरोध क्षमता बढाइदिने र थकान हटाउने' उल्लेख गरेका छन्।

तर निश्चित रूपमै चकलेटको प्रयोग यौनवर्द्धक ओखतीको रूपमा भएको प्रमाण भने छैन।

ट्रिप्टोफानका अन्य स्रोतहरू: सालमन माछा, अण्डा, कुखुरा, पालुङ्गोको साग, बियाँ, काजुकिसमिस तथा भटमास।

के खुर्सानीले तपाइँको यौन जीवन रङ्गिन बनाउँछ?

पिरो खुर्सानीमा क्याप्साइसीन हुन्छ जसले इन्डर्फिन तत्व (उही आनन्द अनुभूति गराउने तत्व) को निष्कासन सक्रिय पार्छ।

खुर्सानीले शरीरभित्रका अत्यावश्यक रासायनिक क्रियाको गति एवं शरीरको तापक्रम र मुटुको चाल बढाइदिन्छ।

यौनक्रियाका बेला पनि त्यस्तै हुन्छ।

रक्सीले सघाउँछ कि उल्टो असर पार्छ?

रक्सीले लाज वा सङ्कोच कम गराइदिन्छ, तर म्याक्वेथले लठ्ठिएको बेलामा भनेको जस्तै यसले 'इच्छा जगाउँछ तर प्रदर्शन खुम्च्याउँछ।'

महिला तथा पुरुष दुवैमा धेरै रक्सी पिउनाले संवेदनशीलता हराउँदै जान्छ।

लामो समयसम्म रक्सी सेवन गरिराखे त्यसले यौन इच्छा कम गराइदिनुका साथै नपुंसकता समेत निम्त्याइदिन सक्छ।

साथै रक्सीको दुर्गन्धले यौन उत्तेजना पक्कै ल्याउँदैन।

यौनवर्द्धक के हुन्?

यौनवर्द्धक वस्तुलाई खासगरि तीन वर्गमा बाँड्न सकिन्छ - यौनशक्ति, यौनइच्छा तथा यौन आनन्द बढाउने खालका।

यिनले मानिसमा सफल काम गरेको भनेर नाप्न कठिन हुनाका कारण कुनैको पनि वैज्ञानिक प्रमाण फेला पर्न सकेको छैन।

वास्तवमा हालसम्म एउटा मात्र यौनवर्द्धक वस्तुको प्रमाण फेला परेको छ।

त्यो भनेको पाकेको वा कुहिएको फलफूलको गन्ध हो र त्यसले फ्रुटफ्लाइ नामक जीवमा यौनवर्द्धकको काम गर्छ।

यौनस्वास्थ्य विज्ञ डाक्टर क्रिचमान भन्छन् मानिसहरूले यौनवर्द्धक भनेर खान्छन् किनभने उनीहरूले त्यसले काम गर्छ भनेर विश्वास गर्छन्। र, यदि कसैमा केहीले काम गर्‍यो भने त्यसमा कारण किन खोजिरहनु?

यौनवर्द्धकको रूपमा परिचित कैयौँ खानेकुरा वास्तवमै स्वस्थ खानेकुरा हुन्।

तर कुनै बिरुवाबाट निकालिएको वा कुनै वस्तुबारे स्वास्थसुरक्षाको आँकडा प्राप्त छैन भने तिनबाट जोगिनु नै बेस हुनेछ।"
"हामीले गर्ने कार्बन उत्सर्जन घटाउन विभिन्न उपायबारे सोच्दा हाम्रो यौन जीवन प्रायः प्राथमिकताको सूचीमा पर्दैन।

यद्यपि वनस्पतिबाट बनेको कन्डम र खेर नजाने गर्भनिरोधक जस्ता दीर्घ उपयोगी उत्पादनबारे वेबसाइटमा गरिने खोजी केही वर्षयता निरन्तर वृद्धि भइरहेको छ।

पर्यावरणमैत्री यौन सम्बन्ध के हो

""कसैकसैका लागि यौनिक रूपमा पर्यावरणमैत्री हुनु भनेको घरमा कम प्रभाव पार्ने यौनिक क्रियाकलापमा प्रयोग हुने एक प्रकारको तेल, खेलौना, तन्ना र कन्डमजस्ता सामग्री रोज्नु हो,"" पर्यावरणीय दिगोपनासम्बन्धी काम गर्ने नाइजिरियाकी वैज्ञानिक एडनिके आकिन्सेमोलोले भनिन्।

""अरूका लागि अश्लील चलचित्र बनाउँदा कामदारहरू र वातावरणमा हुनसक्ने क्षति कम गर्नु हो। दुवै उदाहरणहरू महत्त्वपूर्ण र मान्य छन्।""

संयुक्त राष्ट्रसङ्घको जनसङ्ख्यासम्बन्धी कोषका अनुसार हरेक वर्ष १० अर्ब पुरुषले प्रयोग गर्ने लेटेक्स कन्डमहरू बन्छन्। तीमध्ये अधिकांश फोहोर फालिने ठाउँमा मिल्काइन्छन्।

अतिरिक्त रसायन पनि प्रयोग हुने भएका कारण त्यस्ता कन्डमहरू पुनः प्रयोग गर्न नमिल्ने किसिमका हुन्छन्।

रोमन सभ्यतादेखि नै प्रयोग हुँदै आएका भेडाको आन्द्राबाट बन्ने कन्डमहरू मात्रै पूर्ण रूपमा सडेर माटोमा मिल्थे। तर त्यस्ता कन्डमले यौनरोगबाट जोगाउँदैनन्।

कन्डममा प्रयोग हुने तेल पेट्रोलियम पदार्थमा आधारित र जीवाश्म इन्धनयुक्त हुन्छन्। त्यसैले पनि पानीमा आधारित अर्ग्यानिक उत्पादनमा वृद्धि भएको छ र घरेलु उत्पादनका विकल्पहरू अझ लोकप्रिय भइरहेका छन्।

डा. टेसा कमर्सको टिकटकमा यौन स्वास्थ्यबारे भिडिओ हेर्ने १० लाख जनाभन्दा बढी फलोअर छन्। एक प्रकारको पीठो र पानीबाट घरमै तेल बनाउने तरिकाबारे उनले बनाएको भिडिओ सबैभन्दा धेरै ८० लाख पटक हेरिएको छ।

""पानीमा आधारित तेलहरू, अर्ग्यानिक र वानस्पतिक कन्डमहरू रमाइलो गर्न र दिगो यौन जीवन अँगाल्नका लागि राम्रो रोजाइ भएका छन्,"" आकिन्सेमोलो भन्छिन्।

""तिनले वातावरणमा सामान्य मात्रै हानि पुर्‍याउनुका साथै प्रयोगकर्ताहरूलाई आनन्द पनि प्रदान गर्छन्।""

तर यस्ता हरित उत्पादनहरूको प्रयोगमा विशेष सावधानी अपनाउनुपर्ने हुन्छ। फुट्ने जोखिम हुने भएका कारण अरू कन्डमहरू जसरी यसको प्रयोग गर्न सकिँदैन।

गर्भनिरोधकको रूपमा यसको प्रयोग गर्ने निर्णय लिनुअघि चिकित्सक वा परिवार नियोजनविज्ञसँग सल्लाह लिन सुझाव दिइएको छ।

प्लास्टिकको व्यापक प्रयोग हुने अर्को सामान ""सेक्स टोय"" अर्थात् यौनानन्द लिन प्रयोग गरिने खेलौनाहरू हुन्। तिनमा स्टील र सिसाबाट बनेका विकल्पहरू पनि हुन्छन्। रिचार्ज गरेर प्रयोग गर्न सकिने खेलौना किन्ने विकल्पले पनि फोहोर घटाउन सहयोग पुग्छ। अहिले त सौर्य ऊर्जाबाट चल्न सेक्स टोयहरू पनि बजारमा पाइन्छन्।

""लभ हनी"" जस्ता कतिपय कम्पनीले त साधारण रूपमा पुनः प्रयोग गर्न नसकिने सेक्स टोयको पुनर्प्रयोगका लागि पनि सहयोग गर्दै आएका छन्।

फोहोर घटाउन सकिने अरू क्षेत्र के छन्

त्यसबाहेक हाम्रो यौन जीवनमा अरू सरल पक्षहरू छन् जसमा परिवर्तन ल्याउँदा फोहोर कम गर्न सकिन्छ।

नीतिसङ्गत रूपमा निर्मित महिलाका भित्री वस्त्र र अन्य लुगाको खरिद, नुहाउँदै गरिने यौनक्रिया, तातोपानीको कम प्रयोग, बत्ती निभाएर छोड्ने र धोएर फेरि प्रयोग गर्ने लुगाहरूको छनोट पर्यावरणमा हाम्रो प्रभाव कम गर्ने उपायहरू हुन्।

हामीले किन्ने धेरै कुराहरू प्याकिङका लागि प्रयोग भएका सामग्री पनि फोहोरकै रूपमा खेर जान्छन्।

न्यूयोर्कस्थित जीरो वेस्ट इन्फ्लूएन्सर लरेन सिङ्गर सामानको फोहोर घटाउन धेरै कम्पनीहरूले काम गर्न सक्ने बताउँछिन्।

कन्डम, तेल र दैनिक प्रयोगमा आउने गर्भनिरोधक चक्की सबै प्याकिङ गरेर मात्रै बजार पठाइन्छ र प्याकिङका लागि प्रयोग भएका सामग्री फोहोर फाल्ने ठाउँमा मिल्काइन्छन्।

आईयूडी र इम्पान्टहरू लामो समयसम्म प्रयोग हुने गर्भनिरोधक साधन हुन्। तिनको फोहोर कम भए पनि आफ्नै जोखिम छन्।

लरेन करिबकरिब फोहोरमुक्त जीवन व्यतीत गरिरहेकी छन्। उनले सन् २०१२ यता पुनः प्रयोगमा ल्याउन नसकेका सामानहरू एउटा बाकसमा जम्मा गरेर राखेकी छन्।

लरेनको बाकसमा कन्डम भेटिँदैनन्। किनभने उनलाई थाहा छ कि कन्डम सङ्क्रमणबाट जोगिन मात्रै उपयोगी हुन्छ। त्यसैले उनी आफ्ना यौनसाथीलाई आफूसँग सम्बन्ध राख्न आउनुअघि परीक्षण गर्न अनुरोध गर्छिन्।

""मसँग अहिले एक जना मात्रै साथी छन्। तर तपाईँ आफ्नो यौनसाथीसँग सुत्न जानुअघि परीक्षण गरेर आउन भन्न सहज महसुस गर्नुहुन्न भने तपाईँ ती व्यक्तिसँग नसुत्नु नै उचित हुन्छ,"" लरेन भन्छिन्।

तर अनिच्छित गर्भ र यौनरोगले पर्यावरणका लागि थप हानि पुर्‍याउन सक्ने कुरामा उनी सचेत छिन्।

ब्रिटेनमा पुराना मोबाइलबाट सुन निकाल्ने प्रविधि
जलवायु परिवर्तन: विश्व सम्मेलनमा नेपालका मुद्दा के

""हामीले के फोहोर उत्पादन गर्ने र के नगर्ने भन्ने कुरामा हामीले सोचविचार गर्नुपर्छ,"" उनी भन्छिन्।

""मानिसहरूले फोहोरको पक्षलाई मात्रै ध्यानमा राखेर कन्डम प्रयोग गर्ने वा प्रजनन नियन्त्रण नै नगर्ने गर्नु हुँदैन। तपाईँ र तपाईँको साथी सुरक्षित रहनु पनि महत्त्वपूर्ण हो।""

आकिन्सेमोलो यसमा सहमत छिन्। भन्छिन्, ""पर्यावरणमैत्री उत्पादनहरू प्रयोग गरेर होस् वा नहोस् सुरक्षित यौन सम्बन्ध नै मानिस र यो ग्रहका लागि कालान्तरमा दिगो हुन्छन्।""

सन्तान उत्पादनमा यौन र पर्यावरणको सङ्घर्ष हुने कुराले हामीलाई अर्को बिन्दुमा पुर्‍याउँछ।

सन् २०१७ को एक अध्ययनका कार नचढी जीवन निर्वाह गर्ने हो भने वर्षमा २.३ टन कम कार्बन डाईअक्साइड कम उत्सर्जन हुन्छ। त्यसैगरी वनस्पतिबाट उत्पादन हुने खाद्यपदार्थ मात्र प्रयोग गर्ने हो भने थप ०.८ टन कार्बन जोगाउन सकिन्छ। तर यदि तपाईँ विकसित देशमा बस्नुहुन्छ र बच्चा जन्माउनुहुन्न भने वर्षमा ५८.६ टन कार्बन बचाउन सकिन्छ।

कम विकसित देशमा मानिसहरूले उत्सर्जन गर्ने कार्बन अझै कम हुन्छ। पूर्वी अफ्रिकाको मलावीमा एक बच्चा हुँदा पनि ०.१ टन मात्रै कार्बन उत्सर्जन हुन्छ।

केही प्रभावशाली व्यक्तिहरूले बच्चा जन्माउने विषयमा आफ्नो फरक मत राखेका छन्। सन् २०१९ मा राजकुमार ह्यारीले उनको दम्पतीले बढीमा दुई सन्तान जन्माउने सोचेको बताएका थिए। उनले यो निर्णयका पछाडि पर्यावरण प्रमुख कारण रहेको बताएका थिए।

अमेरिकी सांसद अलेक्जेन्ड्रिया ओकासियो कोर्टेजले सन् २०१९ मा एक जलवायुसम्बन्धी बैठकमा आफ्नो बच्चाको भविष्यबारे थाहा पाएपछि मातृत्वको सपना पनि तीतो लाग्न थालेको बताएकी थिइन्।

विश्वका धेरै देशमा जन्मदर निरन्तर घटिरहेको छ। तर दशक लामो यो प्रवृत्तिलाई जलवायु परिवर्तनसँग मात्रै जोडेर हेर्न भने सकिँदैन।

ब्रिटिश वैज्ञानिकहरूको विश्वव्यापी सर्वेक्षणमा सहभागी १० हजार युवामध्ये तीनचौथाइले भविष्य डरलाग्दो भएको बताएका थिए। करिब ४१ प्रतिशतले जलवायु परिवर्तनलाई कारण देखाउँदै बच्चा जन्माउन सङ्कोच व्यक्त गरेका थिए।

भारतको मुम्बईमा बस्ने तन्मय सिन्धेले पर्यावरणकै कारण बच्चाको योजना नबनाउने निर्णय गरेका छन्।

जलवायुसम्बन्धी एक संस्थाले बढ्दो समुद्री सतहका कारण सन् २०५० सम्ममा उनको गृहनगर पानीमा डुब्न सक्ने बताएको छ।

उनको यो निर्णय बुझ्न उनको परिवारलाई कठिन भएको छ। तर आफू पुरुष भएका कारण यस्ता निर्णयहरू लिन महिलालाई भन्दा बढी विशेषाधिकार आफूलाई भएको उनी ठान्छन्।

""भारतमा परिवारहरू निकै परम्परावादी छन्। उनीहरूमा वर्षौँ पुराना चलन मान्ने संस्कृति छ। विवाहपछि बच्चा हुने कुरा पनि यसमा महत्त्वपूर्ण मानिन्छ र यो संस्कृतिको निरन्तरताका लागि धेरै सामाजिक दबावहरू पनि आउँछन्,"" उनी भन्छन्।

उनले आफ्नो विचार परिवर्तन गर्लान् त?

उनी भन्छन् ,""कार्बन उत्सर्जन घटाउन र वैश्विक तापमानवृद्धि रोक्न कडा निर्णय र आमूल परिवर्तनहरू बच्चा जन्माउनका लागि सुरक्षित ग्रह र दिगो जीवनशैलीका लागि पूर्वसर्तहरू हुन्। मलाई लाग्छ म बच्चा जन्माउनेबारे योजना बनाउँदिनँ।""

स्वीडनको लुन्ड विश्वविद्यालयका प्राध्यापक बिम्बर्ली निकोलस संलग्न भएको एउटा अध्ययनले विकसित देशका बालबालिकामा कार्बन उत्सर्जनको ठूलो नकारात्मक प्रभाव रहेको देखायो।

यद्यपि उनी मानिसहरूले बच्चा पाउनै छोड्नुपर्छ भन्ने तर्कमा सहमत छैनन्।

""मानिसहरूको व्यक्तिगत इच्छा र मानव अधिकारबारे मलाई केही भन्नु छैन। मैले काम गरिरहेको चाहिँ अहिले बाँचिरहेका बालबालिकाका लागि कसरी सुरक्षित समाज बनाउने भन्ने हो,"" उनी भन्छिन्।

उनी मानिसहरूले गर्भनिरोधक साधनको प्रयोगबाट हुने फोहोरभन्दा बढी यात्राका बेला फोहोर गर्ने व्यवहार परिवर्तन गर्नुपर्ने बताउँछिन्।

""हाम्रो प्रयास त्यो ठाउँमा हुनुपर्छ जहाँ हामी फरक पार्न सक्छौँ,"" उनी भन्छिन्।

आफ्नो जीवनको एकतिहाइ समय पुनः प्रयोग नहुने फोहोर उत्पादन नगरी बिताएकी लरेन चाहिँ बच्चा पाउने विषयमा अझै अनिर्णीत छिन्।

""मैले धर्मसन्तान राख्दा ठिक होला किन भन्ने सोचेकी छु, तर आफैँले पाउनेबारे म अझै निश्चित छैन,"" उनले भनिन्।

जीवनका अन्य निर्णयहरू जस्तै बच्चा जन्माउने निर्णय पनि पर्यावरणमैत्री हुनेमा उनी आफैँलाई प्रश्न गरिरहेकी छन्।"
"सन् १८६८ मा कलकत्ता (अहिले कोलकाता) सहरमा ब्रिटिश प्रहरीले सुखीमोनी रौर नाम गरेकी एक नगरवधूलाई चिकित्सकीय परीक्षण नगराएको अभियोगमा जेल पठाइदिए।

त्यतिबेला पञ्जीकृत वेश्याहरूले आफ्नो यौनाङ्ग अनिवार्य रूपमा परीक्षण गराउनुपर्थ्यो।

यौन गतिविधिबाट फैलिने रोग रोकथाम गर्न ब्रिटिश शासनकालमा सङ्क्रामक रोगसम्बन्धी एउटा कानुन बनेको थियो। त्यसअन्तर्गत यौनकर्मीले प्रहरी चौकीमा आफ्नो नाम पञ्जीकरण गराउनुपर्थ्यो र परीक्षण गराउनुपर्थ्यो।

सुकीमोनी रौरले पक्राउ परेपछि आफ्नो रिहाइ माग गर्दै अदालतमा निवेदन दिइन्।

""मैले महिनामा दुई पटक हुने परीक्षण गराइनँ। किनभने म वेश्या हैन,"" उनले आफ्नो निवेदनमा लेखिन्।

सुखीमोनीका अनुसार प्रहरीले त्रुटिवश उनलाई वेश्याको सूचीमा राखेको थियो।

सन् १८६९ मार्चमा कलकत्ता उच्च अदालतले उनको पक्षमा निर्णय सुनायो।

अदालतले सुखीमोनी पञ्जीकृत वेश्या नभएको र कसैलाई वेश्याका रूपमा पञ्जीकरण गर्न बाध्य बनाउनु नहुने ठहर गर्‍यो। पञ्जीकरण स्वेच्छापूर्वक हुनुपर्ने उसको आदेश थियो।

हार्भर्ड यूनिभर्सिटीमा लिङ्ग, महिला र यौनिकता विषय प्राध्यापन गर्ने दरबा मित्राले ब्रिटिश शासनकालका अभिलेखहरूको अध्ययन गरेकी छन्।

उनका अनुसार त्यतिबेला हजारौँ महिलालाई यौनाङ्ग परीक्षण नगराएको आरोपमा पक्राउ गरिएको थियो।

प्राध्यापक मित्राको नयाँ पुस्तक 'इन्डियन सेक्स लाइफ' प्रिन्सटन यूनिभर्सिटी प्रेसले प्रकाशित गरेको छ।

मित्राका अनुसार ब्रिटिश शासनकालमा ब्रिटिश अधिकारी र भारतीय बुद्धिजीवीहरूले ""भारतमा आधुनिक समाजलाई नियन्त्रण गर्न महिलाको कामुकता नियन्त्रण गर्नुपर्ने विचार"" व्यक्त गरेका थिए।

महिलालाई यौनकर्मीका रूपमा पञ्जीकरण र आफ्नो यौनाङ्गको चिकित्सकीय परीक्षण गर्न लगाउनु कामुकता नियन्त्रण गर्ने एउटा उपाय थियो।

सन् १८६९ को जुलाईमा कलकत्ताका केही यौनकर्मीले पञ्जीकरण र यौनाङ्ग परीक्षणविरुद्ध निवेदन दर्ता गरेर त्यस्तो प्रावधान नारीत्वको उल्लङ्घन भएको दाबी गरे। चिकित्सक र अन्य कर्मचारीका अगाडि नग्न हुनुपर्ने परीक्षणको उनीहरूले विरोध गरे।

तर अधिकारीहरूले सुनुवाइ गरेनन्, बरु निवेदन नै खारेज गरिदिए।

कलकत्ताको एउटा अस्पतालका प्रमुख रहेका डा. रोबर्ट पेनले यौनकर्मीलाई नियमन गर्न लगभग असम्भव भएको तर्क गरेका थिए।

इच्छाविपरीत भए पनि उनीहरूलाई पञ्जीकरण गर्नुपर्ने उनको भनाइ थियो।

डा. मित्राका अनुसार सन् १८७० देखि १८८८ को अवधिमा प्रतिदिन औसत १२ महिलालाई कानुन उल्लङ्घन गरेकोमा पक्राउ गरिन्थ्यो।

प्रहरीले निगरानी गरेको थाहा पाएपछि धेरै महिलाहरू सहर छोडेर अन्यत्र जान थालेको अधिकारीहरूलाई थाहा थियो।

बङ्गालको प्रहरीले गर्भपतन गराएको आशङ्का भएका महिलाको यौनाङ्ग परीक्षण गराउने विषयमा सङ्घीय सरकारमा छलफल पनि भएको थियो।

एक अधिकारीले ""अनिवार्य यौनाङ्ग परीक्षण नगरी बलात्कारको मिथ्या मुद्दा र गर्भपतन बढ्ने"" तर्क गरेका थिए।

अर्का एक जनाले परीक्षणका लागि महिलाको सहमति लिँदा न्यायिक प्रशासन कमजोर हुने आशङ्का व्यक्त गरेका थिए।

बङ्गालका एक वरिष्ठ अधिकारीलाई पठाएको पत्रमा प्रहरी आयुक्त स्टुअर्ट हगले ""कानुनको सीमाका कारण महिलाहरूले पुरुषलाई सङ्क्रमण सार्ने क्रम चलिरहेको"" उल्लेख गरेका थिए।

तर भारत र ब्रिटेनमा निरन्तर भइरहेको विरोधका कारण उक्त आपत्तिजनक कानुन सन् १८८८ मा फिर्ता भयो।

'गभर्निङ जेन्डर एन्ड सेक्शूएलिटी इन कलोनीअल इन्डिया' नामक पुस्तककी लेखिका तथा इतिहासकार जेसिका हिन्चीका अनुसार यौनाङ्गको परीक्षण सन्दिग्ध यौनकर्मीमा मात्र सीमित थिएन।

उनका अनुसार सन् १८७१ मा पारित एउटा विवादास्पद कानुनअन्तर्गत किन्नर समुदायमा पनि त्यस्तो परीक्षण गरिन्थ्यो। उक्त कानुनले केही जातीय समुदायलाई परम्परागत रूपमै अपराधी मानिन्थ्यो।

डा. हिन्ची भन्छिन्, ""यो कानुनको उद्देश्य किन्नरहरूलाई अनिवार्य प्रहरीसमक्ष पञ्जीकरण गराउन, नाचगान गर्न नदिन र महिलाको वस्त्र लगाउन रोक्न अनि हिजडा परिवारबाट बलपूर्वक बच्चा लैजान, किन्नर गुरुशिष्य परम्परा रोक्न र विभिन्न उपायबाट बिस्तारै हिजडा परम्परा समाप्त पार्नु थियो।""

सङ्क्रामक रोगको उक्त कानुनलाई भारतीय औपनिवेशिक इतिहासमा एउटा नराम्रो अध्याय मानिन्छ।

औपनिवेशिक अधिकारीहरूका अनुसार सबै भारतीय महिलालाई कुनै न कुनै रूपमा सम्भावित यौनकर्मी मान्न सकिन्थ्यो।

एक शीर्षस्थ अधिकारी एजी हाइल्सको तर्क थियो - अविवाहित सबै महिला जो उच्च जातका हैनन्, तिनलाई यौनकर्मी मान्न सकिन्छ।

प्रा. मित्राका अनुसार औपनिवेशिक भारतमा हिन्दू वर्णव्यवस्थामा उच्च जातका बाहेक सबै महिलालाई यौनकर्मी मानिन्थ्यो।

तिनमा नर्तकी, विधवा, बहुविवाह गरेका हिन्दू तथा मुस्लिम महिला, घुमन्ते महिला, फ्याक्ट्रीमा काम गर्ने महिलाहरू पनि पर्थे।

सन् १८८१ मा बङ्गालमा गरिएको जनगणनामा १५ वर्षमाथिका अविवाहित महिलालाई यौनकर्मी मानिएको थियो।

कलकत्तामा गरिएको पहिलो जनगणनामा महिलाको कुल सङ्ख्या १४,५०० थियो। तीमध्ये १२,२२८ लाई यौनकर्मी मानिएको थियो।

सन् १८९१ को जनगणनमा यौनकर्मीहरूको सङ्ख्या २०,००० थियो।

प्रा. मित्रा भन्छिन्, ""यो कानुन भएपछि एउटा महत्त्वपूर्ण परिवर्तन भयो। त्यसमा भारतीय नागरिकको यौन व्यवहार ब्रिटिश औपनिवेशिक राज्यको रुचिको केन्द्र बन्यो।"""
"केही दिनअघि काठमाण्डूबाट नेपाल प्रहरीले १२२ जना चिनियाँ नागरिकलाई पक्राउ गर्‍यो। अहिले उनीहरू हिरासतमा छन्।

उनीहरूसँग बयान लिने काम भइरहेको र अनुसन्धानको नतिजाको आधारमा मुद्दा चलाउने विषयमा निर्णय गर्ने प्रहरीको भनाइ छ।

नेपालमा विदेशीहरू अपराधमा संलग्न हुनु नौलो कुरा नभएको कारागारमा भएका विदेशीहरूको सङ्ख्याले पनि देखाउँछ।

अहिले नेपालका ७४ मध्ये ३१ कारागारमा झन्डै १,३०० विदेशी कैदी र बन्दी भएको कारागार व्यवस्था विभागले जनाएको छ। नेपालमा कुल कैदीबन्दीको सङ्ख्या झन्डै २४,००० रहेको छ।

अदालतले दोषी ठहर गरेका कैदी र मुद्दाको फैसला हुन बाँकी भएका तर न्यायिक हिरासतमा राखिएका विदेशी बन्दीहरू साइबर अपराध, लागुऔषधि तस्करी, यौन दुराचार र हत्या आदि विभिन्न अभियोगमा पक्राउ परेका हुन्।

कुन जेलमा कति?

सबैभन्दा बढी विदेशी कैदीबन्दी पर्सा कारागारमा रहेका छन्।

सो कारागारमा २१२ जना भारतीय र दुई पाकिस्तानीलाई राखिएको छ।

केन्द्रीय कारागार सुन्धारामा १२४ जना विदेशी कैदीबन्दी छन्। तीमध्ये ६२ जना भारतीय र १२ जना चिनियाँ रहेको कारागार प्रमुख लक्ष्मीप्रसाद बाँस्कोटाले बताए।

सो कारागारमा २९ जना महिला बन्दीहरू रहेका र तीमध्ये अधिकांश लागुऔषधको कसुरमा जेल परेका बाँस्कोटाले बताए।

चर्चित विदेशी कैदी चार्ल्स शोभराज पनि सुन्धारामै छन्।

धेरै कैदीबन्दी राखिने ललितपुरको नख्खु कारागारमा कैद ११९ विदेशी नागरिकमध्ये ९४ जना भारतीय छन्।

त्यहाँ चीन, रोमानिया, नाइजिरिया र यूके समेत १७ वटा देशका नागरिक कैद रहेको सूचना अधिकारी नरेन्द्र परियारले बताए।

झापा कारागारमा ५७ जना भारतीय र ३७ जना भुटानी पनि जेलमा छन्। सबै भुटानीहरू लामो समयदेखि झापामा बस्दै आएका शरणार्थी भएको बताइएको छ।

कस्ता अपराधमा सजाय?

नेपालका कारागारमा भएका विदेशीमध्ये केहीलाई सजाय भुक्तानका लागि र केहीलाई पुर्पक्षका लागि राखिएको हो।

नख्खुस्थित कारागारमा मात्रै १९ देशका ११९ नागरिक छन्। उनीहरू १६ किसिमका कसुरमा थुनिएका हुन्।

दक्षिण अफ्रिका, रोमानिया, नाइजिरिया, तान्जानिया र सेनेगलका धेरैजसो नागरिकलाई लागुऔषध तस्करी गरेको अभियोग लागेको छ।

चिनियाँहरू ब्याङ्किङ कसुर, राजस्व चुहावट, साइबर अपराध र सुन तस्करीजस्ता क्रियाकलापमा पक्राउ भएको पाइएको छ।

बालयौन दुराचार, नक्कली राहदानी र अप्राकृतिक मैथुनजस्ता अपराधमा पनि विदेशी नागरिकहरूलाई पक्राउ गरी मुद्दा चलाइएको छ।

विदेशी नागरिक अपराधमा किन?

केही वर्षयता नेपालमा विदेशी कैदीबन्दीको सङ्ख्या बढेको सरकारी तथ्याङ्कले देखाउँछ।

विसं २०७२ मा १,०२८ विदेशी नेपाली जेलमा थिए भने गत वर्ष उक्त सङ्ख्या ११५६ पुगेको थियो।

नेपालमा भारतीय तथा अन्य विदेशी नागरिकहरू विभिन्न अपराधमा संलग्न हुनुको प्रमुख कारण खुला सीमा र फितलो अध्यागमननीति रहेको विज्ञहरू बताउँछन्।

फौजदारी कानुनका जानकार वरिष्ठ अधिवक्ता प्राध्यापक रजितभक्त प्रधानाङ्गको अनुसार भिसामा कडाइ नहुनु, भिजिट भिसाको सहजता र कमजोर अनुगमन भएको कारण विदेशीहरूको अपराधमा संलग्नता बढेको हो।"
"यौन सम्पर्कबाट सर्ने सङ्क्रमण (एसटीआई) फैलने दरलाई कम गर्ने उद्देश्यका साथ फ्रान्समा युवाहरूलाई आगामी ज्यानुअरीदेखि नि:शुल्क कन्डम दिइने भएको छ।

फ्रेन्च राष्ट्रपतिले बिहीवार युवाहरूको स्वास्थ्यका लागि एउटा कार्यक्रमको घोषणा गर्दै उक्त नयाँ उपायको सुरुवात गरेका हुन्।

युवाहरूले फार्मेसीबाट कन्डमहरू लिनसक्ने राष्ट्रपति एमानुएल माक्रोँले बताए।

सन् २०२० र २०२१ मा फ्रान्समा एसटीआई दरहरूमा ३० प्रतिशत वृद्धि भएको थियो।

तपाईँको यौन क्रियाकलापले कसरी जलवायु परिवर्तनमा प्रभाव पार्छ
महामारीका कारण यौन रोग घट्यो
'म अभिभावकलाई यौनबारे कुरा गर्न सिकाउँछु'

नयाँ उपायले एसटीआई फैलने क्रम घट्ने र गर्भनिरोधको पहुँच विस्तार हुने ठानिएको छ।

उक्त योजना स्वास्थ्य क्षेत्रमा सुधारका लागि चालिएका अन्य स्वास्थ्यसम्बन्धी पहलहरूसँगै सञ्चालन हुनेछ।

सन् २०१८ मा फ्रेन्च सरकारले चिकित्सक वा मिडवाइफको सिफारिसमा फार्मेसीहरूबाट खरिद गर्ने व्यक्तिहरूले कन्डमका लागि तिरेको रकम फिर्ता गर्न थालेको थियो।

यसै वर्षको सुरुमा सरकारले २६ वर्षसम्मका सबै महिलाका लागि गर्भनिरोधक साधन निःशुल्क गरेको थियो।

त्यसले ३० लाख महिला लाभान्वित भएका थिए।

गर्भनिरोधक सामग्री यसअघि १८ वर्ष वा सोभन्दा कम उमेरका महिला र युवतीका लागि निःशुल्क थियो। माक्रोँले बिहीवार एउटा ट्वीट गर्दै उक्त नयाँ योजना अन्य स्वास्थ्यसम्बन्धी उपायहरूसँगै सञ्चालन हुने जानकारी दिए।"
"गायिका बिली आइलिशले ११ वर्षको उमेरदेखि ""दुर्व्यवहारपूर्ण"" पोर्न सामग्रीसँग साक्षात्कार हुँदा आफूले भोगेको दुरवस्थाबारे बोलेकी छन्।

सिरिअसएक्सएम रेडिओमा बोल्दै १९ वर्षीया गायिकाले अश्लील सामग्रीबारे सम्झिँदा आफू ""ध्वस्त"" भएको महसुस हुने बताएकी छन्।

आइलिशका अनुसार त्यो अनुभवका कारण उनले यौन सम्पर्क राख्न थालेदेखि ""नराम्रा कुरालाई पनि नाइँ"" भन्न सकिनन्।

""यसको कारण के हो भने त्यसतिर म आकर्षित हुनुपर्छ भन्ने मलाई लाग्यो,"" ग्र्यामी अवार्ड विजेता गायिकाले भनिन्।

किशोरावस्था, महिला र अश्लील चलचित्रको लत
बालिकालाई इन्टरनेटमा यौन क्रियाकलाप गर्न लगाउने क्रम बढ्यो

अहिले २० वर्ष पुग्न लागेकी आइलिशले आफ्नो किशोरावस्थाको अधिकांश समय सार्वजनिक व्यक्तित्वका रूपमा व्यतीत गरिन्।

उनी ठूला लुगा लगाउने गायिकाका रूपमा चिनिइन् र उमेर बढ्दै जाँदा राम्री बन्नुपर्ने बाध्यता र यौनिक वस्तुका रूपमा प्रस्तुत गरिएको विषयमा नियमित रूपमा बोलिन्।

उनको एल्बम 'ह्यापीअर द्‌यान एभर'को 'मेल फ्यान्टसी' नामक गीतबारे सोधिएको प्रश्नको उत्तर दिँदा अश्लील सामग्रीको कुरा आएको थियो।

अन्तर्वार्ताकार हावर्ड स्टर्नलाई उनले पोर्न ""अपमानजनक"" भएको बताउँदै आफूले बढ्दो उमेरमा ""हिंसक"" र ""दुर्व्यवहारपूर्ण"" सामग्री हेरेका बताएकी थिइन्।

आइलिशले अश्लील सामग्रीमा महिलाको शरीर र यौन अनुभवलाई देखाइने तरिकाको आलोचना गरिन्।

""यो किन नराम्रो कुरा हो भन्ने मैले बुझिनँ… मलाई लाग्यो कि यो यौन सम्पर्कबारे सिक्ने कुरा हो,"" उनले किन अश्लील सामग्री हेरेँ भन्नेबारे भनिन्।

आइलिशले आमालाई अश्लील सामग्री हेरेको सुनाउँदा उनी तर्सिएको पनि बताइन्।

गीतकार-गायिका आइलिशले किशोरावस्थामा त्यस्तो सामग्री हेरेकै कारण आफ्नो बुद्धि ""बिग्रिएको"" र दुःस्वप्नले सताएको बताइन्।

आइलिशले त्यस्ता सामग्रीको खास समस्या भनेको तिनले यौनका बेला ""सहमति"" सहित के कुरा सामान्य हो भन्ने कुरालाई बङ्ग्याएर बुझाउँछन्।

यूनिसेफजस्ता बालकल्याणका क्षेत्रमा काम गर्ने विज्ञहरूले कलिलो उमेरमा अश्लील सामग्री हानिकारक हुने बताउने गरेका छन्।

उनीहरूले दुर्व्यवहार र अन्य असामान्य यौन क्रियाकलाप देखाइएका अश्लील सामग्रीले त्यस्ता कुरा सामान्य हो भन्ने भान पार्नुका साथै बालबालिकाको मानसिक स्वास्थ्य कमजोर बनाउँछन्।

आइलिशले सार्वजनिक जीवन भएका व्यक्तिको प्रेम सम्बन्ध र खोप लगाए पनि कोभिड सङ्क्रमण भएको अवस्थाका बारेमा पनि अन्तर्वार्तामा बताएकी छन्।

""म मरिनँ र म मर्नेवाला थिइनँ तर यसले मैले कति दुःख पाएँ भन्ने कुरालाई कम गर्दैन। यो भयानक थियो,"" उनले कोभिडका कारण आफूलाई लगभग दुई महिना गाह्रो भएको बताउँदै भनिन्।"
"भारतको पश्चिमी राज्य महाराष्ट्रमा स्थानीय स्वास्थ्यकर्मीहरूले जनचेतना अभिवृद्धि गर्न प्रयोग गर्ने परिवार नियोजनको किटमा रबरको लिङ्ग राखिएको कुराले विवाद उत्पन्न भएको छ।

विपक्षी सांसदहरूले त्यस्ता सामानले महिला स्वास्थ्य कार्यकर्ताहरू अप्ठेरोमा पर्ने भन्दै आपत्ति जनाएका छन्। प्रजनन स्वास्थ्य र परिवार नियोजनका उपायबारे जनचेतना फैलाउन उनीहरूले त्यस्तो किट प्रयोग गर्दै आएका छन्।

तर केही महिला स्वास्थ्य कार्यकर्ताहरूले आफूहरूले बिनासङ्कोच रबरले बनेको लिङ्गको नमुना प्रयोग गर्ने गरेको बताएका छन्।

सानै उमेरमा अश्लील सामग्री हेर्दा 'दुःस्वप्न र पछि तीतो यौन अनुभव'

तपाईँको यौन क्रियाकलापले कसरी जलवायु परिवर्तनमा प्रभाव पार्छ
'म अभिभावकलाई यौनबारे कुरा गर्न सिकाउँछु'

त्यस्ता किटहरू मान्यताप्राप्त सामाजिक स्वास्थ्य कार्यकर्ता (आशा सेविका) हरूलाई दिइएको छ। उनीहरू भारतको प्राथमिक र सामुदायिक स्वास्थ्य कार्यक्रममा महत्त्वपूर्ण मानिएका छन्।

उनीहरू सर्वसाधारणलाई प्रजनन स्वास्थ्य र परिवार नियोजनका साधनबारे जानकारी दिन घरघरमा जान्छन्। यो काम गर्दा निकै संवेदनशीलता आवश्यक पर्छ किनभने यौन भारतका धेरै ठाउँमा अझै पनि छलफल गर्न वर्जित विषय हो।

महाराष्ट्रस्थित सार्वजनिक स्वास्थ्य विभागकी निर्देशक अर्चना पाटिलले लिङ्गको नमुनासहित करिब २५,००० वटा किट राज्यका ग्रामीण स्वास्थ्य केन्द्र र स्वास्थ्यकर्मीहरूलाई वितरण गरिएको बीबीसी मराठीलाई जानकारी दिइन्।

बीबीसी मराठीले बल्धानाका सात महिला स्वास्थ्यकर्मलाई लिङ्ग र गर्भाशयको नमुना उपकरण बोक्दा उनीहरूलाई असजिलो भए नभएको विषयमा सोधेको थियो।

तीमध्ये दुई जनाले प्रतिक्रिया दिन अस्वीकार गरे भने अरू दुई जनाले गाउँमा लगेर त्यस्ता सामग्री देखाउन असजिलो भएको बताए।

बाँकी तीन जनाले प्रयोगबारे बुझाउन त्यस्ता सामग्री बोक्न आफूहरूलाई कुनै समस्या नभएको बताए। तर कुरा गरिएका कसैले पनि आफ्नो नाम प्रकाशित नगर्न अनुरोध गरे।

डा. पाटिलले उक्त नमुना बोक्न कसैलाई पनि दबाव नदिइएको बताइन्।

""स्वास्थ्यकर्मीले नै यस्ता विषयबारे खुलेर कुरा गर्न अप्ठेरो मान्ने हो भने कसरी काम हुन्छ?"" उनको प्रश्न छ।

यो प्रदेशमा प्रतिपक्षमा रहेको भारतीय जनता पार्टीसहित केही राजनीतिक दलका नेताहरूले त्यसमा असहमति जनाउँदै आएका छन्।

बुल्धानाका भाजपा सांसद आकाश फुन्डकरले सरकारलाई त्यस्ता सामग्री फिर्ता लिएर स्वास्थ्यकर्मीहरूसँग क्षमा माग्न माग गरेका छन्।

यो प्रदेशमा पार्टीको उपसभापति रहेकी चित्रा वाघ सरकारले यौन उत्तेजक कामलाई प्रोत्साहन दिएको आरोप लगाएकी छन्।

महाराष्ट्रको सरकारमा गठबन्धन साझेदार रहेको शिव सेना पार्टीका प्रतिनिधिले यस विषयमा कुनै प्रतिक्रिया दिएका छैनन्।

पुणेस्थित एक महिला स्वास्थ्य कार्यकर्ताले आफूहरूले यसअघि पनि परिवार नियोजनका विभिन्न पक्षबारे मानिसहरूलाई बुझाउन त्यस्ता नमुना प्रयोग गर्ने गरेको बताइन्।

""हामीले यो किट मानिसहरूलाई दिँदैनौँ। हामी मानिसहरूलाई परिवार नियोजनबारे बुझाउन यसको प्रयोग गर्छौँ। हामीलाई यसबारे तालिमकै क्रममा बुझाइएको हुन्छ,"" नाम नखुलाउन आग्रह गर्दै उनले भनिन्।

यौनविद् सागर मुन्दादा साक्षरता भएका ग्रामीण क्षेत्रहरूमा त्यस्ता नमुनाको प्रयोग महत्त्वपूर्ण हुने बताउँछन्।

""यसले गलत धारणा फैलाउँछ भन्नु उचित होइन। हामीले खुलेर बोल्यौँ भने मात्र मानिसहरूले राम्रोसँग बुझ्छन्। यदि यौनका विषयमा छलफल भएन भने चाहिँ त्यसले मानिसहरूमा गलत बुझाइ निम्त्याउँछ,"" उनले भने।"
"हवाई सुरक्षासम्बन्धी मापदण्डमा नेपालले ""उच्च सुधार"" गर्दा पनि युरोपेली सङ्घ ईयूले नेपाली विमानलाई लगाएको प्रतिबन्ध नहटाए त्यो ""राजनीति-प्रेरित"" हुने नेपाली उड्डयन अधिकारीहरूले बताएका छन्।

नेपालले चिनियाँ विमान ल्याएको विषयतर्फ सङ्केत गरे पनि अधिकारीहरूले त्यसबारे बीबीसीलाई स्पष्ट रूपमा भने बताएनन्।

अन्तर्राष्ट्रिय नागरिक उड्डयन सङ्गठन (आईकाओ) ले केही साताअघि जारी गरेको पछिल्लो प्रतिवेदनमा हवाई सुरक्षा मापदण्ड परिपालनमा नेपालको अङ्क विश्वव्यापी मापदण्डभन्दा बढी देखिएको छ।

झन्डै दुई साता लगाएर आईकाओले हवाई सुरक्षासम्बन्धी विभिन्न विषयको जाँच गरेर उक्त प्रतिवेदन प्रकाशित गरेको हो।

नेपालको स्थिति

तर ""अझै पनि"" नेपाल ""गम्भीर सुरक्षा चासो""को सूचीबाट हट्छ वा हट्दैन भन्ने निश्चित नभएको नेपाली उड्डयन अधिकारीहरूको भनाइ छ।

कतिपय विज्ञका भनाइमा चाहिँ आईकाओको नयाँ प्रतिवेदनपछि नेपाललाई त्यस्तो सूचीबाट हटाउन अब ईयूलाई ""नैतिक दबाव"" पर्नेछ।

अधिकारीहरूका अनुसार आईकाओको परीक्षणले नेपालको मापदण्ड परिपालनको औसत दर ७०.१ प्रतिशत देखिएको छ।

तर एशिया प्रशान्त क्षेत्रको त्यस्तो दर ६१.४ प्रतिशत मात्र रहेको छ भने विश्वको औसत दर ६७.२ प्रतिशत रहेको छ।

हवाई सुरक्षासम्बन्धी प्रश्न उठाउँदै आईकाओले सन् २०१३ मा नेपाललाई गम्भीर सुरक्षा चासो भएको देशमा राखेको थियो।

उसले हवाई सुरक्षामा सुधार गरेको भन्दै झन्डै पाँच वर्षपछि नेपाललाई उक्त सूचीबाट हटायो।

तर त्यसै वर्ष नेपाललाई गम्भीर हवाई सुरक्षा चासोको सूचीमा राखेको ईयूले हालसम्म हटाएको छैन।

अधिकारीहरू के भन्छन्?

नेपाल नागरिक उड्डयन प्राधिकरणका महाप्रबन्धक प्रदीप अधिकारी आईकाओको नयाँ प्रतिवेदनपछि ईयूले नेपाललाई आफ्नो ""गम्भीर सुरक्षा चासो""को सूचीबाट नहटाउन कुनै कारण नभएको बताउँछन्।

यद्यपि ईयूले उक्त सूचीबाट नेपाललाई हटाउने स्पष्ट नभएको उनको भनाइ छ।

उनले भने, ""यो विषय यदि प्राविधिक मात्र हो भने त अब सुरक्षित छैन भनिरहनुपर्ने अवस्था म देख्दिनँ।""

उनले विश्वभरिको हवाई उड्डययन क्षेत्रलाई सुरक्षित, भरपर्दो, स्तरीय र एकै रूपले चल्ने बनाउन निगरानी गर्ने आईकाओले गरेको परीक्षणलाई ईयूले नमाने त्यो विचारणीय विषय भएको बताए।

""यो उहाँहरू (आईकाओ) को प्राविधिक परीक्षण हो र एकदमै मिहिन प्राविधिक परीक्षण हो। स्थलगत परीक्षण हो। त्यसमा राम्रो भइसकेपछि पनि 'नराम्रो छ' भनिरहँदा सोच्नुपर्ने विषय देखिन्न र?"" उनले भने।

त्यसको मतलब तपाईँले यसमा राजनीतिक कारण छ' भन्नु भएको हो भन्ने बीबीसीको प्रश्नमा उनले भने, ""म प्राविधिक मान्छे हो, म अङ्कमा विश्वास गर्छु।""

""नेपालको आकाश असुरक्षित हो भने आईकाओको परीक्षणमा विश्वव्यापी औसतभन्दा माथि कसरी आयो? नेपालको ट्राफिक दिनप्रतिदिन किन बढ्यो?""

उनले ईयूले नेपाललाई उक्त सूचीमा राख्दा प्रमुख तीन कुरा उठाएको र ती तीन वटैमा मापदण्डमा नेपाल राम्रो अवस्थामा रहेको दाबी गरे।

तीन वटामा पहिलो हवाई सुरक्षा मापदण्डमा नेपाल विश्वव्यापी मापदण्डभन्दा तल रहेको भन्ने उसको चासो रहेको थियो।

त्यस्तै नेपालमा ज्यान जाने खालका हवाई दुर्घटना धेरै भएका र विश्वको हवाई सुरक्षामा चुनौती पुग्न सक्ने ईयूको चासो रहेकोमा ती तीन वटैमा सुधार भइसकेको उनको भनाइ छ।

उनले भने, ""सन् २०१३ पछि २०२३ सम्म हामी जान लागिसक्यौँ, १० वर्षमा हाम्रोमा कुनै ज्यान जानेगरी दुर्घटना भएका छैनन्। अब के कारणले नेपाललाई रोक्नु जरुरी भयो?""

उनले ईयूले प्राधिकरणलाई नियामक र सेवाप्रदायक कार्य गर्ने निकायका रूपमा टुक्र्याउन नभनेको र त्यस्तो भन्न पनि नमिल्ने तर्क गरे।

उनका भनाइमा बाङ्ग्लादेश र सिङ्गापुरमा पनि एउटा निकायले दुवै काम गरिरहेको तर ईयूले प्रश्न नउठाएको अवस्था छ।

विज्ञ के भन्छन्?

प्राधिकरणको सञ्चालक समितिमा समेत रहेका प्राधिकरणका पूर्वमहाप्रबन्धक त्रिरत्न मानन्धर आईकाओको नयाँ प्रतिवेदनपछि अब ईयूलाई नैतिक दबाव पर्ने बताउँछन्।

""ईयूले आफ्नो वेबसाइटमा के उल्लेख गरेको छ भने उसको काम कारबाही आईकाओको अडिटअनुसार हुन्छ,"" उनले भने, ""त्यो भनेको आईकाओको राम्रो प्रतिवेदन दिए त्यसैअनुसार हुनुपर्छ। यसै सन्दर्भमा अहिले आईकाओको नेपालबारे जुन प्रतिवेदन दिएको छ त्यसले गर्दा ईयूलाई पक्कै पनि नैतिक दबाव चाहिँ पर्छ।""

प्राधिकरणका अर्का पूर्वमहाप्रबन्धक राजकुमार क्षेत्री अहिलेको प्रतिवेदनअनुसार ईयूले हालसम्म उक्त सूचीबाट नेपाललाई हटाइसक्नुपर्ने बताउँछन्।

उनले भने, ""यो राजनीतिक कुरा पनि हो, भित्री कुरा धेरै हुन्छन्। सूचीमा राख्ने बेला पनि हाम्रो सुरक्षा धेरै बिग्रेर राखेको होइन। अरू नै कारण छन् त्यसमा।""

उनको सङ्केत चिनियाँ विमान नेपालले लिएकोतर्फ थियो। तर उनले त्यसबारे खुलाउन चाहेनन्।"
"दुई दशकअघि डिसेम्बर २४ तारिखमा काठमाण्डूबाट दिल्लीको निम्ति उडेको इन्डियन एअरलाइन्सको विमान अपहरणमा परेपछि त्यसले नेपाल र भारतको सम्बन्धमा सुरक्षा अवधारणालाई केन्द्रमा ल्याइदिएको मानिन्छ।

उक्त घटनापछि भारतीय सञ्चारमाध्यममा नेपालको सुरक्षा व्यवस्थाबारे निकै नकारात्मक टिप्पणीहरू भएका थिए।

""हुन त सो विमानलाई अपहरण गरेर पहिले भारतकै अमृतसर लगिएको थियो। त्यहाँ भारतले नियन्त्रण गर्न सकेन। तर समग्र सुरक्षा कमजोरीको दोष नेपालमाथि थोपरिएको थियो,"" भारतमा लामो समय काम गरेका पत्रकार युवराज घिमिरे भन्छन्।

२० वर्षअघि विमान अपहरणमा पर्दा यी नेपाली यात्रुलाई 'ठट्टाजस्तो' लागेको थियो

त्यतिखेर भारतीय सेनाका अवकाशप्राप्त मेजर जनरल अशोक मेहता नेपालमै थिए।

अपहरणको घटनापछि विकसित घटनाक्रम सम्झिँदै उनी भन्छन्, ""त्यो बेला त भारत सरकारले नेपालको विमानस्थलको सुरक्षालाई लिएर निकै आलोचना गरेको थियो। मेरो आफ्नै अनुभवमा पनि त्यो समयमा नेपालको त्रिभुवन अन्तर्राष्ट्रिय विमानस्थलमा सुरक्षा एकदम कमजोर थियो। यहाँसम्म कि आगमन र प्रस्थानसमेत छुट्ट्याइएको थिएन।""

इस्लामवादी आतङ्कवादीहरूले काठमाण्डूबाट उडेको आईसी ८१४ जहाजलाई अपहरण गरेर अमृतसर, लाहोर, अनि दुबई हुँदै अफगानिस्तानको कान्दहारमा पुर्‍याएका थिए।

तत्कालीन भारतीय विदेशमन्त्री जसवन्त सिंह आफैँ कान्दहारले पुगेर अपहरणकारीहरूको मागबमोजिम भारतीय जेलमा रहेका तीन बन्दीलाई बुझाएर यात्रुहरूलाई मुक्त गराएका थिए।

त्यो घटनालाई भारतीय संस्थापनले नमिठो धक्काको रूपमा लिने गरेको छ।

त्यस बेला मुक्त गराइएकामध्ये एक मसूद अजहरले पछि जैश-ए-मोहम्मद नामक लडाकु समूह खोले।

उनीमाथि सन् २००१ को भारतीय संसद्‌मा भएको आक्रमण र सन् २०१९ मा कश्मीरको पुलवामामा भएको आक्रमणको आरोप लागेको छ।

विमान अपहरणको समयमा दिल्लीस्थित नेपाली दूतावासमा मदनकुमार भट्टराई उपप्रमुख थिए।

राजदूत भेषबहादुर थापा दिल्लीबाहिर गएकाले त्यति बेलाको तनावपूर्ण परिस्थिति उनैले सम्हाल्नुपरेको थियो।

""विमान अपहरण भएको झन्डै १५ मिनेटमै मैले जानकारी पाएँ। राजदूत थापाको अनुपस्थितिमा मैले नै सबै सम्हाल्नुपरेको थियो।""

""एक सातापछि यात्रुहरू रिहा भएर दिल्ली आइपुगे। नेपाली यात्रुहरूलाई हामीले दूतावासमै राखेर परिवारसँग सम्पर्क गरायौँ अनि स्वदेश पठाइदियौँ,"" भट्टराई सम्झिन्छन्।

नेपालको कमजोर सुरक्षाका कारण विमान अपहरण भयो भनेर भारतमा व्यापक धारणा बनेको थियो।

राजाको जन्मोत्सव नै सारियो

त्यस विषम परिस्थितिको प्रभाव आधिकारिक तहमा पनि धेरथोर पर्ने नै भयो।

सन् १९९९ डिसेम्बर २४ तारिखमा अपहरण भएको विमान डिसेम्बर ३१ मा छाडियो। तर डिसेम्बर २९ मा राजा वीरेन्द्रको जन्मोत्सवको बेला पारेर दूतावासमा राष्ट्रिय दिवस मनाउने पूर्वनिर्धारित कार्यक्रय थियो।

भट्टराईका अनुसार अपहरण भएकै बेला कार्यक्रम गर्दा भारतीय पाहुनाहरूको उपस्थिति कम हुने आशङ्का एकातिर थियो भने त्यही बेला भारतका पूर्व राष्ट्रपति शङ्करदयाल शर्माको पनि निधन भएको थियो।

""त्यसैले हामीले राष्ट्रिय दिवसको समारोह नै पछाडि सारेर ज्यानुअरी ४ मा गर्नुपरेको थियो,"" भट्टराई भन्छन्।

समारोहमा उपराष्ट्रपति कृष्णकान्तलाई निमन्त्रणा पठाइएको थियो।

""अनेक किसिमका हल्लाहरू चलिरहेका थिए। सुरुमा त उपराष्ट्रपति हाम्रो समारोहमा नआउने जानकारी आएको थियो। पछि फेरि वहाँ आउनुभयो,"" भट्टराई सम्झिन्छन्।

""उपराष्ट्रपति कृष्णकान्तले नेपालबाट यस्तो होला भनेर हामीले अपेक्षा गरेका थिएनौँ, हामी दु:खी छौँ भन्नुभएको थियो। संयोगवश त्यतिखेरै आइपुगेका भारतकै भूतपूर्व विदेशसचिव त्रिलोकीनाथ कौलले भारतकै अमृतसर आइसकेको विमान त्यसरी उडेर जाला भनेर आफूले पनि अपेक्षा नगरेको भन्दिनुभयो। त्यसपछि वातावरण अन्यत्रै मोडियो।""

अपहरणपछिका 'किस्सा'

नेपालको विमानस्थलको सुरक्षाबारे भएका व्यापक आलोचनाका कारण त्यसपश्चात् सुरक्षा व्यवस्थामा निकै परिवर्तन भयो।

भारतले आफ्ना विमानहरूमा अझै थप सुरक्षाको माग गर्न थाल्यो।

""भारतीयहरूले काठमाण्डूमा आफ्नो विमान अपहरणमा परेको हुनाले उनीहरूका विमानसेवामा बढी सुरक्षा हुनुपर्‍यो भन्ने चासो राख्न थाले,"" पूर्वगृहसचिव श्रीकान्त रेग्मीले बताउँछन्।

त्यही बेलादेखि नेपालमा एउटा नयाँ चलन सुरु भयो। भारतीय विमानहरूले त्यहाँ विमान चढ्ने भर्‍याङमै थप एक चरणको सुरक्षाजाँच गर्छन्।

""त्यतिखेर विवाद भएपछि नेपाल सरकारले विमानस्थलको भूमिभन्दा केही फिट माथि चेकजाँच गर्न अनुमति दियो। थप जाँचको लागि राखिएको त्यस्ता ल्याडरपोइन्ट सुरक्षा अहिले पनि जारी छ,"" भारतीय सुरक्षाविद् अशोक मेहता भन्छन्।"
"नेपालको कारागारबाट रिहा भएका चार्ल्स शोभराजलाई १० वर्ष नेपाल फर्कन नपाउनेगरी शुक्रवार उनकै देश फ्रान्स पठाइएको अध्यागमन विभागका अधिकारीले बीबीसीलाई बताएका छन्।

विभागकी निमित्त महानिर्देशक प्रदर्शनी कुमारीले भनिन्, “नेपाल सरकारको निर्णयअनुसार उनलाई १० वर्ष नेपालमा आउन नपाउनेगरी निष्कासन गरिएको छ। उनलाई आजै नेपालबाट पठाइसकिएको छ।”

उनलाई साँझ ६ बजे दोहातर्फ पठाइएको बताइएको छ। दोहाबाट उनी शनिवार प्यारिस पुग्ने ठानिएको छ।

यद्यपि अध्यागमन अधिकारीहरूले उनलाई कुन उडानबाट कहाँ हुँदै पठाइएको हो भन्ने खुलाएका छैनन्।

काठमाण्डूबाट उड्नुअघि समाचारसंस्था एएफपीलाई अन्तर्वार्ता दिँदै उनले छुट्न पाउँदा आफूलाई राम्रो लागेको बताए।

तर उनले केही तीतो पनि पोखे। ""...मैले निकै गर्न बाँकी छ। मैले धेरै जनालाई मुद्दा हाल्नु छ, नेपाल राज्यलाई समेत,"" जाँदाजाँदै विमानभित्र सीटमा बसेर उनले भने।

चार्ल्स शोभराज जेलबाट छुटे

काठमाण्डूस्थित फ्रेन्च दूतावासले शोभराजको यात्राका लागि आवश्यक ‘ट्राभल डकुमेन्ट’ जारी गरिदिएपछि शुक्रवार उनलाई स्वदेश पठाइएको अध्यागमन विभागले जनाएको छ।

सन् १९७५ मा दुई विदेशी नागरिकको हत्या र फर्जी राहदानी प्रयोग गरेको अभियोगमा उनलाई छुट्टाछुट्टै मुद्दा चलाइएको थियो। सबैमा उनी दोषी ठहर भएका थिए।

हत्याको अपराधमा उनलाई सर्वस्वसहित जन्मकैद सुनाइएको थियो।

पन्चानब्बे प्रतिशत कैद भुक्तान गरिसकेका र उनी मुटुको बिरामी भएको भन्दै बुधवार सर्वोच्च अदालतले शोभराजलाई रिहा गरेर १५ दिनभित्र स्वदेश फर्काउन आदेश दिएको थियो।

उनी १९ वर्ष तीन महिनापछि सुन्धारास्थित केन्द्रीय कारागारबाट रिहा भएका हुन्।

""हामीले उहाँलाई अध्यागमन विभाग पठाएका छौँ। अबलाई आफ्नो देश फिर्ता पठाउने प्रक्रिया अध्यागमनले नै अघि बढाउँछ,"" केन्द्रीय कारागारका जेलर ईश्वरीप्रसाद पाण्डेले शुक्रवार दिउँसो बीबीसीलाई भनेका थिए।

अध्यागमन विभागका निर्देशक तथा सूचना अधिकारी कमलप्रसाद पाण्डेका अनुसार शोभराजले आफू सञ्चारमाध्यममा नदेखिने र प्रतिक्रिया नदिने बताएका थिए।

उनलाई कारागारभित्रैबाट गाडीमा राखेर कालिकास्थानस्थित अध्यागमन विभाग लगिएको थियो।

बिकिनी किलर, सिरीअल किलर र द सर्पेन्ट आदि विभिन्न उपनामले चिनिने फ्रान्सेली नागरिक शोभराजलाई रिहा गरेर १५ दिनभित्र स्वदेश फर्काउन बुधवार सर्वोच्च अदालतले आदेश दिएको थियो।

यसअघि अध्यागमन विभागका सूचना अधिकारी पाण्डेले शोभराजलाई स्वदेश फर्काउनुअघि नियन्त्रणमै राख्ने वा निगरानीमा मात्रै राख्नेबारे टुङ्गो लाग्न बाँकी रहेको बताएका थिए।

“हामी छिटोभन्दा छिटो उहाँलाई जुन देशको पासपोर्ट छ त्यो देशमा पठाउँछौँ। त्यस अवधिमा नियन्त्रणमै राख्ने वा नियन्त्रणमा राख्ने भन्ने निर्णय भइसकेको छैन,” उनले भनेका थिए।

शोभराजलाई किन बिकिनी किलर भनिन्छ

शोभराजलाई 'बिकिनी किलर', 'सिरीअल किलर' र 'द सर्पेन्ट' उपनामले पनि चिनिन्छ।

भेष बदलेर भाग्ने र पक्राउ पर्नबाट बच्ने शैलीका कारण उनलाई 'द सर्पेन्ट' उपनाम दिइएको थियो।

बीबीसी र नेटफ्लिक्सले सन् २०२० मा एउटा शृङ्खला सार्वजनिक गरेपछि शोभराजलाई धेरैले 'द सर्पेन्ट' उपनामले चिने।

एकपछि अर्को हत्यामा संलग्न भएका कारण उनलाई सिरीअल किलर पनि भनियो।

प्रायः युवतीहरूलाई निसाना बनाउने गरेका शोभराजले हत्या गरेको थाहा भएको पहिली महिलाको शव बिकिनी लगाएको अवस्थामा फेला परेका कारण उनलाई 'बिकिनी किलर' भनिएको बताइन्छ।

हाल ७८ वर्षका शोभराजको चालचलनमा सुधार आएको र पाँच प्रकारका औषधि सेवन गर्नुपर्ने अवस्थालाई समेत दृष्टिगत गर्दै उनलाई थुनामुक्त गर्नु उपयुक्त हुने अदालतको आदेशमा भनिएको छ।

स्वास्थ्यमा समस्या आएपछि शोभराजको सन् २०१७ मा गङ्गालाल हृदयरोग केन्द्रमा मुटुको शल्यक्रिया गरिएको थियो।

कारागार नियमावली, २०२० का अनुसार ७० वर्ष उमेर नाघेका र असल आचरण भएका नेपाली कैदीलाई ७५ प्रतिशतसम्म कैद मिनाहा गर्न सकिने कानुनी व्यवस्था छ।

नेपाली नागरिकलाई जस्तै विदेशी नागरिकको हकमा पनि उक्त व्यवस्था कार्यान्वयन हुनुपर्ने भन्दै उनले कैदमुक्तिको मागसहित पटकपटक निवेदन दिएका थिए।

सर्वोच्च अदालतले बन्दीप्रत्यक्षीकरणको आदेशमा “निरन्तर कैदमा राख्नु कैदीबन्दीको मानव अधिकार मापदण्ड र संविधान, कानुन प्रदत्त अधिकारअनुकूल नदेखिएको” भन्दै रिहा गर्न भनेको थियो।

शोभराजले ४० वर्ष अर्थात् आफ्नो जीवनको करिब समय जेलमा बिताएका छन्।

नेपाल आउनुअघि सन् १९९७ सम्म उनी भारतमा २१ वर्ष कारागारमा बसेका थिए।

किन पक्राउ परेका थिए शोभराज

शोभराजविरुद्ध भारत, थाईल्यान्ड, टर्की, इरान लगायतका मुलुकमा गरी झन्डै २० जनाभन्दा बढीको हत्यामा संलग्न भएको आरोप छ।

ती घटनाहरू सन् १९७२ देखि १९८२ सम्म भएका थिए। हत्या गरिएका अधिकांश मृतकलाई अचेत बनाउन औषधि दिइएको, घाँटी निमोठिएको, पिटिएको वा आगो लगाइएको बताइन्छ।

तर सन् २००४ सम्ममा ती आरोपहरू पुष्टि हुन नसकेको र नेपालमा नै पहिलो पटक हत्याको अभियोग पुष्टि भएको बताइन्छ।

नेपालमा हत्या गरेको अदालतले ठहर गरेको भए पनि शोभराजले आफूलाई झुटा प्रमाणका आधारमा फसाइएको र आफूमाथि अन्याय भएको दाबी गर्दै आएका छन्।

सन् १९७५ मा नेपाल आउँदा उनले डच नागरिक हेन्क बिटान्जाको राहदानी प्रयोग गरेको प्रहरीको दाबी छ। प्रहरीका अनुसार ती व्यक्तिलाई शोभराजले थाईल्यान्डमा हत्या गरेर उनको नाम आफूले प्रयोग गरेका थिए।

तर शोभराजले सबै आरोप अस्वीकार गर्दै आएका छन्। उनले आफूलाई झुटा प्रमाणका आधारमा फसाइएको र दोषी ठहर गरेको दाबी गर्दै संयुक्त राष्ट्रसङ्घलाई पनि गुहारेका थिए।

चर्चामा आइरहन्थे शोभराज

तस्बिर स्रोत, Getty Images

जेलमा हुँदा पनि उनी बारम्बार चर्चामा आइरहे। जेलमा हुँदै उनले निहिता विश्वास नामक नेपाली युवतीसँग बिहे गरेको चर्चा पनि चल्यो।

गत वर्ष उनले जेलभित्रबाटै विदेशी सञ्चारमाध्यमलाई अन्तर्वार्ता दिएपछि विवाद उत्पन्न भएको थियो।

फ्रान्सका पर्यटकहरूलाई विष दिएको अभियोगमा दोषी ठहर भएपछि सन् १९७६ मा शोभराजलाई भारतमा २१ वर्षको जेल सजाय सुनाइएको थियो।

तर जेलमा १० वर्ष बसेपछि उनी १९८६ मा दिल्लीस्थित तिहाड जेलबाट भागेका थिए। जेलबाट भागे पनि प्रहरीले उनलाई पुनः पक्राउ गर्‍यो।"
"यूकेमा अभियानकर्मीहरूले 'कुमारीत्व उपचार'लाई सरकारले गैरकानुनी बनाउनुपर्ने माग गरिरहेका छन्।

उनीहरूका अनुसार त्यस्तो शल्यक्रिया गर्ने महिला प्राय: मुस्लिम समुदायका हुने र तिनले पति वा परिवारले विवाहअघि नै यौनसम्पर्क गरेको थाहा पाए आफू बहिष्कृत हुने वा मारिने डरले त्यस्तो गर्ने बताउने गरेका छन्।

हाइमनोप्ल्यास्टी भनिने योनीद्वारमा रहने झिल्लीलाई पुरानै अवस्थामा फर्काउने शल्यक्रियालाई 'कुमारीत्व उपचार' भन्ने गरिएको छ।

छेदन नभएको झिल्लीलाई कुमारीत्वको चिह्न मान्ने गरिएको छ र कतिपय महिला विवाहको पहिलो रात आफू कुमारी रहेको प्रमाणित गर्ने दबावमा हुन्छन्।

अभियानकर्मीहरूले स्वास्थ्यको दृष्टिकोणले लाभप्रद नभएको यो प्रक्रियाले महिलामाथि शोषण हुने गरेको बताएका छन्।

तर प्रतिबन्ध लगाइँदा अवैधाधिक रूपमा यो विधिले निरन्तरता पाउने डर छ।

यूकेको स्वास्थ्य निर्देशिकाका अनुसार यदि डर वा दबावका कारण महिलाले त्यस्तो उपचार गर्न लागेका हुन् भने तिनले दिएको सहमतिमाथि प्रश्न उठाउनुपर्छ।

डरको जीवन

मिडल इस्टर्न विमन एन्ड सोसाइटी अर्गनाइजेशनकी संस्थापक हालाले ताहिरीले मोरक्कोकी एक छात्रा बाबुले हत्या गर्न खोजेको सूचना पाएर आफू लुकेर हिँडिरहेको बताउँछिन्।

सन् २०१४ मा यूके आएकी ती २६ वर्षीया महिलाले एउटा पुरुष भेटेको र उनीहरू बीच यौनसम्बन्ध भएको बताइएको छ।

तर उनका बाबुले त्यो कुरा थाहा पाएपछि उनलाई मोरक्को फिर्ता बोलाइएको र त्यहाँ उनको कुमारीत्वको परीक्षण गरिएको बताइन्छ।

त्यहाँबाट भागेर लन्डन आएको भए पनि उनी लुकीलुकी जीवन व्यतीत गरिरहेकी छन्।

मोरक्कोमा जन्मिएकी एक ४० वर्षीया सहायक शिक्षिकाले आफूलाई २०-२२ वर्षको उमेरमा कुमारीत्व जाँच्न बाध्य पारिएको स्मरण गर्दै आफ्ना छोरीहरूलाई त्यस्तो गराउने सोच्न पनि नसक्ने बताएकी छन्।

""म कहिले पनि कुनै पनि हालतमा उनीहरूलाई त्यस्तो गर्न लगाउनेछैन। म उनीहरूलाई स्वतन्त्र हुन सिकाउँछु।""

विवाहको पहिलो रात

यूकेमा अहिले कम्तीमा २२ निजी क्लिनिकमा त्यस्तो शल्यक्रिया गरिने द सन्डे टाइम्स पत्रिकाको एउटा अनुसन्धानले देखाएको छ।

एक घन्टा लाग्ने सो शल्यक्रियाका लागि ३,००० पाउन्डसम्म शुल्क लिने देखिएको छ।

धेरै क्लिनिकले आफ्नो वेबसाइटमा त्यसको विज्ञापन पनि गर्छन्। लन्डनको एउटा क्लिनिकले महिलालाई पतिले पत्नीको कुमारीत्व भङ्ग भइसकेको थाहा पाउँदा विवाह भङ्ग भएको पनि बताउने गरेका छ।

बीबीसीले सो क्लिनिकलाई सम्पर्क गरेको भएको पनि कुनै प्रतिक्रिया पाएको छैन।

'भयानक अभ्यास'

यूकेका स्वास्थ्यमन्त्री म्याट हान्ककले यो 'भयानक अभ्यास' अन्त्य गर्न अनुसन्धान गर्ने बताएका छन्। तर स्वास्थ्य मन्त्रालयले कसरी सम्भावित प्रतिबन्ध लागु हुन्छ भन्ने बारे बताएको छैन।

ताहिरी भन्छन्, ""प्रतिबन्ध यदि सही तरिकाले लगाइएन भने महिलाहरूको ज्यान जान सक्छ।""

तस्बिर स्रोत, Getty Images

तर प्रतिबन्ध उपयुक्त नभएको धारणा लन्डन स्कूल अफ मेडिसिनका डा. खालिद खानको छ।

उनका अनुसार महिलाहरूलाई यस विषयमा जानकारी दिनुपर्छ र निर्णय गर्न उनीहरूलाई नै छोडिदिनुपर्छ।

सामाजिक सञ्जालमा ख्याति कमाएकाहरूलाई 'मोटो रकमसहित यौन प्रस्ताव'
बालिकालाई इन्टरनेटमा यौन क्रियाकलाप गर्न लगाउने क्रम बढ्यो

""मलाई लाग्छ चिकित्सकहरूको उद्देश्य महिलाहरूलाई दुर्व्यवहारबाट बचाउने हो,"" उनले थपे।

मनोवैज्ञानिक सहयोग

तर ब्रिटिश सोसाइटी अफ पेडियाट्रिक एन्ड एडलेसन्ट गाइनकोलजीका अध्यक्ष डा. नाअमी क्रोचलाई स्वास्थ्यसम्बन्धी फाइदा केही नभएको प्रक्रिया अपनाउन महिलासँग बलजफ्ती हुन सक्ने चिन्ता व्यक्त गर्छिन्।

""चिकित्सकको जिम्मेवारी निर्देशिकामा भनिएको कुरा स्पष्ट पार्नु हो,"" उनले भनिन्।

""हामीले उपचार गरिने व्यक्तिलाई कुनै पनि प्रकारको हानि नपुर्‍याउने शपथ लिएका हुन्छौँ।""

योनी राम्रो बनाउने अन्य प्रकारका शल्यक्रिया पनि चर्चित बनिरहेका छन्। उदाहरणका लागि लेबियाप्ल्यास्टीमा योनीको बाहिरी आकारलाई मिलाइन्छ।

अभियानकर्मीहरू यस्ता प्रक्रियाका दीर्घकालीन असरबारे र महिलाहरूलाई प्रक्रिया अगाडि आवश्यक मनोवैज्ञानिक सहायता नभएकाले चिन्तित छन्।

ताहिरी भन्छिन्, ""यी महिलाहरूले कुनै अवस्थामा आफूलाई मानवका रूपमा भन्दा पनि अरूले चाहेको वस्तुको रूपमा देख्छन्।""

""मुस्लिम महिलाका लागि लाजको भावना र सजाय भोग्नुपर्ने डरले यस्तो प्रक्रियामा सहभागी हुने कारक बन्छ।""

""अन्यका लागि समाजले तोकेको कुरामा आफ्नो शरीरसँग असन्तुष्टि कारक हुन्छ।""

यो पनि हेर्नुहोस्"
"भारतका धेरै विद्यालयले यौन शिक्षा दिँदैनन्। आफ्ना बालबालिकाहरूलाई यौन र सम्बन्धका कुरा गर्ने जिम्मा अभिभावककै हुन्छ।

तर धेरैजसो अभिभावकलाई सन्तानसँग के कुरा गर्ने भन्ने थाहा नहुने बताउँछिन् यौन परामर्शदाता पल्लभी बर्नवाल।

धेरै अभिभावकहरू सुझावका लागि पल्लभीसामु पुग्छन्।

भारतमा यौनका कुरा र आफ्नो अनुभवबारे पल्लभीले बीबीसीका लैङ्गिक तथा पहिचान संवाददाता मेघा मोहनसँग कुरा गरेकी छन्।

फर्केर हेर्दा पुरातन भारतीय शैलीमा भएको मेरो हुर्काइ नै खासमा यौन परामर्शदाता बन्नका लागि सबैभन्दा उपयुक्त धरातल थियो।

त्यसबेला मलाई थाहा नभए पनि यस कामका लागि ममा परेको सबैभन्दा सुरुवाती प्रभाव आफ्नै अभिभावकको सम्बन्ध थियो।

वर्षौँसम्म मेरा अभिभावकको विवाहबारे अनेकौँ अफवाह चले।

जब म आठ वर्ष थिएँ मैले समेत त्यसबारे प्रश्नहरू सामना गर्न थालेँ।

भोजहरूमा मलाई मेरा अभिभावकहरूबाट छुट्टाएर काकीहरूले एकोहोरो सोधपुछ गर्थे।

""के तिम्रा आमाबुवा अझै एउटै कोठामा बस्छन्?""

""के उनीहरूबीच झगडा सुनेकी छौ?""

""के त्यहाँ अन्य पुरुष आएको देखेकी छौ?""

वर्षौँपछि मेरो आफ्नै पारपाचुके भएपछि मेरी आमाले मलाई पूरा कथा बताउनुभयो।

मेरो अभिभावकको विवाहपछिको सुरुवाती दिनमा अर्थात् म र मेरो दाइ जन्मनुअघि नै मेरी आमा एक जना पुरुषसँग शारीरिक सम्बन्धमा परिणत हुने गरी गहिरो सम्बन्धमा पर्नुभयो।

केही सातामै वहाँलाई ग्लानि महसुस भयो र त्यो सम्बन्धलाई अन्त्य गर्नुभयो।

तर भारतीय समुदायमा जताततै त्यसबारे कुरा काट्न थालिएपछि त्यो मेरो बुवासम्म पुग्यो।

जसबारे सोध्न नै मेरो बुवालाई १० वर्ष र दुई सन्तान जन्मनु पर्‍यो।

बुवाले आमाको जुन कुनै जवाफले आफूहरूको सम्बन्धमा असर नपर्ने कसम खानुभयो।

उनले भनिन्, ""आमाले सबै कुरा भन्नुभयो। त्यो खासमा यौनबारे कम र आत्मीय सम्बन्धबारे बढ्ता थियो।""

बुवाले आफ्ना वाचा फिर्ता लिनुभयो। बुवाले वर्षौँदेखि शङ्का गरेको कुरा आमाले पुष्टि गरेपछि बाबुआमाको सम्बन्ध बिग्रन थाल्यो।

त्यसले मलाई के कुरा राम्ररी स्पष्ट पार्‍यो भन्यो हाम्रो यौन र घनिष्ठताबारे राम्ररी कुरा हुन नसक्दा परिवारहरू भत्कन थालेका छन्।

मेरो परिवारको मूलघर पूर्वी विहार राज्यमा छ।

जहाँ हाम्रो बाल्यकाल पुरातन खालको थियो। धेरै परिवारका लागि यौन खुला रूपमा छलफल हुने विषय थिएन।

मेरा अभिभावकले एकअर्काको हात समात्ने वा अङ्कमाल गर्ने गरेनन्।

तर त्यसबेला हाम्रो समुदायमा कुनै जोडीहरू शारीरिक रूपमा घनिष्ठ भएको देखेको मलाई सम्झना छैन।

यौनकै विषयमा मेरो पहिलो अनुभूति १४ वर्षको उमेरमा थियो।

एक दिन दिक्क लागेपछि मैले बुवाको दराजमा रहेका किताबका थुप्रो केलाउने क्रममा वहाँका उपन्यास र इतिहासका किताबका बिचमा एउटा पातलो पम्पेट भेटाएँ।

जसमा कयौँ विस्तृत छोटा कथाहरू थिए - महिला र पुरुषले एकर्काका शरीरबारे नयाँ नयाँ कुरा बुझ्ने एउटा गोप्य संसारका कथा।

एउटा कथामा एक जना जिज्ञासु युवती थिइन् जसले भित्तामा प्वाल पारेर आफूले चिनेको वैवाहिक दम्पतीलाई हेर्न चाहन्थिन्।

मैले कति कुराहरू बुझ्न त शब्दकोशकै सहारा लिनुपर्थ्यो।

ममा थुप्रै प्रश्नहरू उब्जिएका थिए तर कुरा गर्ने कोही थिएनन्।

मेरा साथीहरू र मैले यौनसँग नजिकको सम्बन्ध हुने अन्य कुराहरू पनि कहिल्यै गरेनौँ।

सन् १९९० को अन्त्यतिरको समयमा मैले केही गल्ती गरेकी छैन भन्ने मलाई थाहा हुँदैनथ्यो।

किनकि त्यही उमेर संसारमा अन्यत्र बालबालिकाहरू घनिष्ठताबारे ज्ञान पाउन सुरु गरिसकेका हुन्थे।

बेल्जियममा सात वर्षको उमेरदेखि नै बालबालिकालाई यौनका बारेमा पढाउन थालिन्छ। तर यौन पाठ्यक्रममा अनिवार्य राखिने ठाउँ होइन।

सन् २०१८ सम्ममा भारतको स्वास्थ्य तथा परिवार कल्याण मन्त्रालयले स्कुलहरूका लागि यौन शिक्षा निर्देशिका ल्यायो।

त्योभन्दा अघिसम्म २९ मध्ये एक दर्जनभन्दा धेरै राज्यले त्यो कार्यान्वयन नगर्ने विकल्पमा गएका थिए।

टाइम्स अफ इन्डिया पत्रिकाका अनुसार भारतको ग्रामीण क्षेत्रका आधाभन्दा धेरै बालिकाहरूलाई रजस्वलाबारे वा के कारण रजस्वला हुन्छ भन्ने थाहा छैन।

उक्त पम्पेट भेटेपछि म खुलस्त हुने होइन कि अन्य कयौँ भारतीय महिलाहरूझैँ पुरातन सोचमै रहेँ।

२५ वर्षकी हुँदा मैले कुमारीत्व गुमाएँ र पनि त्यसको दुई वर्षपछि मेरो मागी विवाह हुँदा मसँग अझै अनुभव थिएनन्।

मेरो विवाह भएको दिन भद्रगोल थियो। हाम्रो बिस्तारामा फूलका पत्ताहरू बिछ्याइएका थिए र अवस्था ठट्यौलो थियो।

कोठाको पातलो भित्ताबाट मैले पाहुनाहरूको आवाज सुनिरहेकी थिए।

विवाहका लागि टाढा टाढाबाट आएका आफन्तहरू अन्यत्र कतै ठाउँ नपाएर हाम्रै ढोकाबाहिर सुतेका थिए।

मेरी आमाले त्यस बेलाका मेरा श्रीमानलाई आफू कुमारी रहेको थाहा दिन जोड दिइरहनुभएको थियो।

जसको लागि मैले आफूलाई लजालु र के कसो गर्ने थाहा नभएको रूपमा प्रस्तुत हुनुपर्थ्यो।

म कुमारी त थिइनँ तर म त्यसबेलाका लागि तयार थिइनँ।

आजका दिनसम्म पनि मलाई मानिसहरूले विवाहको रात के गर्ने भनेर सोध्छन्।

शारीरिक रूपमा मात्र होइन कि लज्जा र धेरै अनुभवी नभएको थाहा कसरी दिने भनेर पनि।

हाम्रो विवाह पाँच वर्षमा टुङ्गियो। सुरुमै मैले गलत मानिससँग विवाह गरेँ भन्ने थाहा पाएकी थिएँ।

३२ वर्षको उमेरकी एकल आमाका लागि अब कुनै दबाब थिएनन्।

मैले सम्बन्ध विच्छेद गरिसकेकी थिएँ र समाजको आँखामा म तल परिसकेकी महिला थिएँ।

भारतको राजधानी दिल्लीमा बस्दा म कुनै भविष्य नभएको कयौँ यौन सम्बन्धहरूमा परेँ।

मैले धेरै उमेर पुगेकादेखि विवाहित पुरुषहरूसँग पनि सम्बन्ध राख्ने खालका प्रयोगहरू गरेँ।

जसरी म खुल्दै गएँ ममा भएका पुरातन सोचहरू भत्किँदै गए।

विवाहित मेरा साथीहरू मसामु आएर सुझाव माग्न थाले।

मेरो स्वतन्त्रताबाट प्रभावित भएर मेरी आमा दिल्ली आई अहिले मेरो छोरासँग बस्नुहुन्छ।

मेरो वरपर धेरै महिला अधिकारवादीहरू यौन र महिला अधिकारबारे कुरा गरिरहेका भेटिन्छन्।

धेरै भारतीय महिलाहरूलाई घनिष्ठतालाई आनन्दसँग जोडेर र त्यो आफूहरूको नियन्त्रणमा समेत हुनुपर्छ भनेर सोच्दैनन्।

यस विषयमा यति धेरै लज्जा र मौनता छ कि युवाहरूले कुनै कुनै बेला आफूहरूसँग जोडिने दुर्व्यवहारको पत्तो समेत पाउँदैनन्।

मैले करिअर फेर्नेबारे सोच्न थालेँ।

मैले यौन र न्यूरो लिङ्विस्टिक प्रोगामिङ कोचको रूपमा तालिम लिएँ र एउटा इन्स्टाग्राम पेजमार्फत मानिसहरूलाई यौनका बारेमा जेसुकै कुनै धक नमानीकन सोध्न भनेँ।

उनीहरूलाई प्रेरित गर्नका लागि मैले आफ्नै यौनका अनुभवहरू साटेँ। र त्यसले काम पनि गर्‍यो।

मानिसहरूले यौनकल्पना, हस्तमैथुनबारेका अफवाह, यौनविहीन विवाह र दुर्व्यवहारका कयौँ कुरा सोधे।

तर तीमध्ये धेरै अभिभावकहरूबाट थिए।

त्यसपछि दुई वर्षअघि टेड टकमा किन अभिभावकहरू आफ्ना सन्तानसँग यौनका कुरा गर्नुपर्छ भनेर कुरा गरेँ।

मैले स्टेजमा सारी लगाएर गएँ। त्यसो किनभने मैले पश्चिममा भारतीय महिलाले मात्र यौन सम्पर्क गर्दैनन् भन्ने देखाउन चाहन्थे।

त्यहाँ मैले पोर्नहब नामको यौनसम्बन्धी सामग्री देखाउने वेबसाइटले सार्वजनिक गरेको तथ्याङ्क देखाउँदै विभिन्न प्रतिबन्धका बाबजुद भारतीयले सबैभन्दा धेरै पोर्न सामग्री हेर्ने गरेको बताएँ।

अभिभावकलाई पल्लभीका सुझाव

तपाईँका छोराछोरीलाई यौनबारे किन जान्नु आवश्यक छ भन्ने बुझेर कुरा सुरु गर्नुहोस्
उनीहरूलाई आफ्नै कथा र अनुभवहरू सुनाउनुहोस्
यौनका मूल्यमान्यताबारे आफ्ना धारणाहरू साट्नुहोस्
उनीहरूलाई तथ्यबाट सिकाउनुहोस्

१० देखि १४ वर्ष उमेर समूहका सन्तानलाई के सिकाउने?

यौनका विषयमा अपेक्षा र मान्यताहरू
महिला र पुरूषका यौनाङ्गका नाम र भूमिका
यौन सम्पर्क के हो र गर्भधारण कसरी हुन्छ भन्ने कुरा
किशोरावस्थामा हुने शारीरिक र संवेगात्मक परिवर्तनका कुरा
रजस्वला चक्रको प्रकृति र उपादेयताका कुरा
समलैङ्गिक सम्बन्ध, लिङ्ग, हस्तमैथुन र गर्भधारणका कुरा
गर्भनिरोधका कुरा
यौन रोगहरूका कुरा
यौन दुर्व्यवहार के हो, ती कसरी रोक्ने र भइहाले के गर्ने भन्ने कुरा"
"नेपालमा पनि लोकप्रिय रहेको भिडिओ गेम- प्लेयरअन्नोन्स ब्याटलग्राउण्ड्स 'पब्जी' जस्तै गेम ल्याउने घोषणा एउटा भारतीय कम्पनीले गरेपछि त्यसबारे व्यापक चासो देखिएको छ।

चिनियाँ कम्पनीले निर्माण गरेको 'पब्जी' एपमा भारतले प्रतिबन्ध लगाएपछि भारतीय कम्पनी एन-कोर गेम्सले अभिनेता अक्षय कुमारसँग मिलेर नयाँ गेम ल्याउन लागेको जनाएको हो।

'फौजी' (एफएयू: जी) नाम दिइएको उक्त गेम अक्टुबर महिनाको अन्त्यसम्ममा बजारमा ल्याउने कम्पनीले उद्देश्य छ।

कम्पनीका सह-संस्थापक विशाल गोन्डलले समाचार संस्था रोयटर्ससँग कुरा गर्दै भने, ""फियरलेस एन्ड युनाइटेड गार्ड्स (एफएयू: जी) उक्त गेमको पूरा नाम हो। उक्त गेमबारे केही महिनादेखि काम भइरहेको थियो। हामीले गेमको पहिलो लेवललाई गलवान घाटीमा आधारित बनाएका छौँ।""

चीनसँगको भिडन्तस्थल फौजीमा

गलवान घाटीमा चीन र भारतका सेनाबीच गत जुन महिनामा पहिलो पटक झडप भएको थियो। जहाँ २० जना भारतीय सैनिक मारिएका थिए। त्यसयता नियन्त्रण रेखालाई लिएर दुई देशबीच तनाव चर्किएको हो।

सम्बन्धमा आएको तिक्तताबीच भारतीय सरकारले पब्जी सहित चिनियाँ कम्पनीले बनाएका ११८ वटा एपमा बुधवार प्रतिबन्ध लगाएको छ।

जापानी फिल्म ब्याटल रोयलबाट प्रभावित भएर उक्त गेम बनाएको बताइन्छ। विश्वभर पब्जी खेल्नेहरूमध्ये २५ प्रतिशत भारतमा छन्।

चीनमा १७ र अमेरिकामा ६ प्रतिशत प्रयोगकर्ताले पब्जी खेल्ने गरेको बताइन्छ।

'चीनभन्दा भारतमा धेरै खेलिन्छ'

भारतको भिडिओ गेम स्ट्रीमिङ साइट रूटर्सका प्रमुख कार्यकारी पीयूष कुमारले बीबीसीसँग कुरा गर्दै भने, ""भारतमा पब्जी मात्र १७ करोड ५० लाख डाउनलोड भएका छन्। जसमा ७ करोड ५० लाख जति सक्रिय प्रयोगकर्ता छन्। अर्थात् चीनमा भन्दा भारतमा धेरैले पब्जी खेल्छन्।""

युवाहरूले उक्त गेम मन पराउने ठानिन्छ र भारतमा त्यसमाथि प्रतिबन्ध लगाइएपछि सामाजिक सञ्जालमा तीखो प्रतिक्रिया देखिएको छ।

विश्वभरी सन् २०१९ मा गेमको बजार १६.९ अर्ब डलरको छ। जसमध्ये ४.२ प्रतिशत सहित चीन सबैभन्दा अगाडि छ। दोस्रोमा अमेरिका, तेस्रोमा जापान अनि त्यसपछि ब्रिटेन र दक्षिण कोरिया छन्।

भारतमा भिडिओ गेमको उद्योगको बिस्तार निकै तीब्र रूपमा भइरहेको छ तर अझैँ पनि त्यहाँ एक अर्व डलरभन्दा कमको बजार छ।

लकडाउनका बेला भारतमा मोबाइल गेम खेल्नेहरूको सङ्ख्या निकै बढेको तथ्याङ्कले देखाएका छन्।

भारतमा अझैँ पनि अनलाइन गेम निर्माता निकै पछि रहेको बताइन्छ। तर फौजी नामको गेमका कारण त्यसका निर्माता चर्चामा छन्।

अक्षय कुमारले के भने?

त्यस गेममार्फत् कम्पनीले मानिसहरूमा रहेको देशभक्तिको लाभ लिन खोजेको आलोचकहरूको टिप्पणी पाइन्छ।

कम्पनीका सह-संस्थापक गोन्डल भन्छन्, ""यसबाट हुने हुने आम्दानीको २० प्रतिशत रकम भारतको निम्ति शहीद भएका सैनिकका परिवारलाई दिइने छ।""

अभिनेता अक्षय कुमारले त्यस अभियानलाई साथ दिइरहेको बताइएको छ।

कम्पनीका अनुसार गेमको नाम फौजी उनैले सुझाएका हुन्। अक्षय कुमारले शुक्रवार ट्वीट गर्दै त्यसबारे जानकारी पनि दिएका छन्।

उनले लेखेका छन्, ""प्रधानमन्त्री नरेन्द्र मोदीको 'आत्‍मनिर्भर भारत अभियान' मा समर्थन गर्दै यो गेम प्रस्तुत गर्दा मलाई गर्व लागेको छ। मनोरञ्जनका अतिरिक्त खेलाडीले हाम्रा सैनिकको बलिदानबारे पनि थाहा पाउने छन्।""

कम्पनीले उक्त गेम सार्वजनिक भएको केही दिनमै करिब २० करोड मोबाइल प्रयोगकर्ताले गेम डाउनलोड गर्ने विश्वास लिएको छ।"
"घटना एक: आदर्श ठाकुर उमेरले भर्खरै १९ वर्षका भए पनि उनको उद्देश्य थियो दैनिक आठदेखि दश हजार रुपैयाँ कमाउने। उनी इन्जिनियरि‌ङ दोस्रो वर्ष अध्ययन गरिरहेका विद्यार्थी हुन्।

प्रहरीले यही मङ्सिर २६ गते उनलाई पक्राउ गर्दा उनको ललितपुरस्थित डेरामा सिरानीमुनि भेटिएका सामग्री भनेको नीलो रङको कपडाको झोलामा एनसेल कम्पनीको ४२ थान सिम कार्ड, स्मार्ट कम्पनीको १५ थान सिम कार्ड, रजिस्टर नभएका सिम कार्ड ३ थान र ७० भन्दा बढी मानिसका नागरिकताको फोटोकपी। पछि प्रहरीको अनुसन्धानमा खुल्यो उनको विभिन्न बैंकहरूमा तीनवटा खाता रहेछन् र केही महिनाको अन्तरालमै ती खाताहरूमा दुई करोडभन्दा बढीको कारोबार भएको रहेछ।

घटना दुई: ठाकुर पक्राउ परेको दुई दिनपछि २६ वर्षीय सुजन गौली पनि काठमाण्डूमा पक्राउ परे। उनले लगाएको कालो रङको ट्र्याकमा थियो दुईवटा मोबाइल सेट, एनटीसीको सिम कार्ड दुईवटा, एनसेलको सिम कार्ड एक थान र एनसेल, स्मार्ट र यूएईका रजिस्टर नभएका ३ थान सिम कार्ड र विभिन्न बैंकका चेक बुक र भिसा कार्ड।

प्रहरीको अनुसन्धानमा खुल्यो गएको सात महिनामा गाौलीको खाताहरूमा विभिन्न डिजिटल वालेटमार्फत् दुई करोड ३६ लाख रुपैयाँ बराबर रकम गएको देखिन्छ भने एक वर्षभित्र उनको त्यस्तै सञ्जालमा सात करोड रुपैयाँको कारोबार भएको भेटियो।

यी दुवै व्यक्तिहरू वान एक्स बेट (1XBET) एपमार्फत् फिफा वर्ल्ड कप २०२२ लगायत विभिन्न खेलमा अनलाइन सट्टाबाजी (अनलाइन बेटिङ) गराउँछन् जुन नेपालको कानुनअनुसार अवैध हो। उनीहरूले विभिन्न व्यक्तिको नाममा ईसेवा, खल्ती लगायतका अन्य डिजिटल वालेट तथा बैंक खाताहरू आफ्नो स्वामित्वमा ल्याई मानिसहरूलाई अनलाइन बाजी राख्न लगाएको प्रहरीको अनुसन्धानमा पाइएको छ।

कानुनी दायराबाट बच्नका लागि अनलाइन बेट गराउनेहरूले अरूको नागरिकता फर्जी गरी विभिन्न कम्पनीका सिम कार्ड निकाल्ने अनि ती मोबाइल नम्बरबाट नयाँ नयाँ डिजिटल वालेट खोलेर अनलाइन बेट गराउने र हुन्डीमार्फत् त्यो पैसा मिलाउने गरेको प्रहरीको भनाइ छ।

प्रहरीले अहिले पक्राउ गरेका चारजना व्यक्त्तिलाई (जसमध्ये एक भारतीय नागरिक) नेपालको कानुन दफा १२५ अन्तर्गत मुद्दा चलाइएको छ। तर यस्तो काममा लागेका व्यक्तिहरू पक्राउ परेको यो पहिलो पटक भने होइन। प्रिमियर लीग, च्याम्पियन्स लीग, कोपा अमेरिका, युरो कप, लङ्का प्रिमियर लीग र आईपीएल जस्ता खेलहरू भएका बेला पनि यस्तो सट्टाबाजी गराउने गरेको पाइएको छ। खेलहरूमा अनलाइन सट्टाबाजीमा संलग्न आठजना व्यक्तिलाई केही महिनाअघि पक्राउ गरिएको तर उनीहरू पछि धरौटीमा रिहाइ भएको प्रहरीको रेकर्डले बताउँछ। प्रहरीको अनुसन्धानमा अहिलेसम्म एक भारतीय नागरिकबाहेक अन्य मुलुकका विदेशीको संलग्नता पुष्टि भएको छैन। फिफा वर्ल्ड कप २०२२ का कारण र सहज भुक्तानी प्रणालीका कारण अहिले यति धेरै रकममा बेटिङ भएको प्रहरीको दाबी छ।

अहिले पक्राउ परेका धेरैजसो व्यक्तिहरू वान एक्स बेट (1XBET) खेल्दाखेल्दै सञ्जाल विस्तार गरेर एजेन्ट बन्न पुगेको प्रहरीले बताएको छ। “पक्राउ परेका व्यक्तिहरूभन्दा माथिको तहमा पनि नेपाली नै रहेको तर ती को हुन्, कहाँ छन् थाहा छैन किनकि उनीहरूको स्थिति भर्चुअलमा छ। कुनै एउटा मोबाइल नम्बरबाट वाट्सएप र टेलिग्राम जस्ता माध्यमबाट उनीहरू सम्पर्कमा बस्छन्,” काठमाण्डू उपत्यका अपराध अनुसन्धान महाशाखा प्रवक्ता प्रहरी उपरीक्षक कृष्ण कोइरालाले बीबीसी न्यूज नेपालीलाई बताए।

पक्राउ परेका एक व्यक्तिले प्रहरीलाई दिएको बयानअनुसार उनीहरूलाई काम लगाउने व्यक्त्तिहरूलाई आफूले नचिन्ने तर त्यो काम गर्नका लागि उनीहरूले तीन लाखसम्मको धरौटी राखेको बताएका थिए। “हामीले गरेका प्रारम्भिक अनुसन्धानबाट नेपालमा दुई/तीनवटा बेटिङ एपमार्फत् यो काम भइरहेको छ र सबैभन्दा बढी चर्चित चाहिँ 1XBET एप्लिकेसन हो जसको कार्यालय साईप्रसमा छ भनेर सुनेका छौँ,” कोइराला भन्छन्।

अनलाइन बेटिङ के हो?

नेपाल राष्ट्र बैंकले गैरकानुनी भनेको अनलाइन सट्टाबाजी डिजिटल भुक्तानीमार्फत् सामाजिक सञ्जालमा अकाउन्ट बनाएर कुनै पनि खेल भइरहेको समयमा त्यो खेलको पक्ष वा विपक्षमा नाफा कमाउने उद्देश्यले लगाइने बाजी हो। वान एक्स बेट (1XBET) जस्ता बेटिङ एप डाउनलोड गरेर अकाउन्ट बनाएपछि डिजिटल वालेटहरूमा दिइएको नम्बरमा सट्टाबाजी गर्ने रकम भुक्तानी गरिन्छ।

डिजिटल भुक्तानी प्रणाली सुरु हुनुभन्दा अघि अनलाइन बेटिङ सहज थिएन किनकि देशबाहिर पैसा भुक्तानी गर्न विदेशी कार्डबाट भुक्तानी गर्नुपर्थ्यो। त्यसको लागि दुईवटा माध्यम हुन्थ्यो। विदेशमा बस्ने नेपालीलाई भुक्तानी गर्न लगाउने वा उनीहरूको कार्ड प्रयोग गर्ने।

नेपाल राष्ट्र बैंकअनुसार अहिले ३७ वटा भुक्तानी प्रणालीसम्बन्धी काम गर्ने डिजिटल कम्पनी छन्। “हामीले नीति बनाइदिने हो तर त्यस्ता डिजिटल कम्पनीहरूको कारोबारको नियमन उनीहरूले नै गर्नुपर्छ। केही समयअघि हामीले उनीहरूलाई आफ्नो सम्पूर्ण कारोबारप्रति सतर्क भएर काम गर्न निर्देशन दिएका छौँ,” नेपाल राष्ट्र बैंकका प्रवक्ता गुणाकर भट्टले भने।

कसरी सुरु गरियो अनलाइन बेटिङको अनुसन्धान?

प्रहरीले कुनै उजुरी परेर कसैलाई पक्राउ नगरेको बताएको छ। अनलाइन बेटिङ गराउनेहरूले लक्षित समूहसम्म पुग्नका लागि खेलाडीहरूको तस्बिर राखेर विज्ञापन गरेका थिए। त्यही विज्ञापन देखेपछि प्रहरी उपरीक्षक कृष्ण कोइरालाको टोलीका केही सदस्यले 1XBET एप्लि केसनमा अकाउन्ट बनाए र भुक्तानी प्रणाली बुझे। “हामीले जब 1XBET मा एकाउन्ट बनाएर केही रकम बेटिङ गर्यौँ त्यसपछि थाहा पायौँ कि ई सेवा खल्ती जस्ता डिजिटल एप मार्फत कुनै नम्बरमा पैसा ट्रान्सफर गरिन्छ। अनि तिनै नम्बरहरू ट्र्याक गर्दै हामी बेटिङको एजेन्टसम्म पुग्यौँ। त्यो डिजिटल वालेट चाहिँ विभिन्न व्यक्तिका नागरिकता फर्जी गरेर निकालिएको सिम कार्डबाट सञ्चालित भएका रहेछन्।”

यो रोक्नका लागि मुख्य समस्या के हो?

प्रहरीका अनुसार यो गैरकानुनी काम फैलनुको मुख्य कारण बजारमा सहजै उपलब्ध हुने सिम वितरण प्रणाली नै हो। “सिम वितरकहरूले कुनै प्रमाणीकरणबिना जो सुकै व्यक्तिलाई पनि सिम कार्ड दिने पाइएको छ। नेपालको कानुनअनुसार वितरक जिम्मेवार हुन पर्दैन। जब सम्म सेवा प्रदायकका लागि कडा कानुन बन्दैन यो सम्बोधन गर्न गाह्रो छ” प्रहरी उपरीक्षक कृष्ण कोइराला बताउँछन्।

प्रहरीका लागि अर्को गाँठो भनेको पक्राउ परेका व्यक्तिहरूभन्दा माथिको तहमा पुग्नु हो। कोइरालाका अनुसार यो काम भर्चुअल भएका कारण त्यहाँसम्म पुग्न मुस्किल छ किनकि “समातिएका व्यक्तिहरूले दिएको नाम र नम्बरबाट हामीले फेसबुक र वाट्सएपलाई सम्पर्क गर्‍यौँ तर अहिलेसम्म जबाफ पाएका छैनौँ।”

यो अनलाइन ठगी हुन्डीसँग कसरी जोडिएको छ ?

आदर्श ठाकुर र सुजन गौलीजस्ता व्यक्तिले बेटिङमार्फत् जम्मा गरेको रकम हुन्डीसँग जोडिएको प्रहरीको अनुसन्धानले देखाएको छ।

1XBET जस्ता कम्पनीहरूको सञ्जाल कुनै हुन्डीवालासँग हुने जसले नेपालमा पठाउनु पर्ने पैसा बाहिर देशमा लिइरहेका हुन्छन् र आदर्श ठाकुर र सुजन गौलीजस्ता व्यक्तिले सङ्कलन गरेको रकम नेपालका विभिन्न बैंक अकाउन्टहरूमा जम्मा गर्न भनिन्छ।"
"नुवाकोटको विदुर नगरपालिका खम्पा क्याम्पमा निर्माण भइरहेको केन्द्रीय कारागारको काम सम्पन्न गरेर २०७८ चैत मसान्तसम्ममा कैदीबन्दीलाई स्थानान्तरण गरिने भनिएकोमा बल्ल ८९ प्रतिशत मात्र भौतिक प्रगति भएको आयोजनाले जनाएको छ।

आयोजनाका अनुसार निर्माणाधीन कारागारको पाँच वटा इकाई छन् र हरेक त्यस्ता इकाईमा पाँचवटा भवनहरू रहेका छन्।

बन्दीगृह, वर्कशप, डाइनिङ, बाथरूम, अस्पताल, विद्यालय लगायतका लागि २५ वटा भवनहरू रहेका छन् भने सुरक्षा निकायका लागि ४ वटा र कार्यालयको १ वटा समेत गरी जम्मा ३० वटा भवन रहेको आयोजनाका सब इन्जिनिएर अजय भट्टराईले बताए।

कोभिड-१९ को 'जोखिम कम गर्न' दर्जनौँ कैदी मुक्त, चार्ल्स शोभराज 'नछुट्ने'

कस्तो हुँदै छ त कैदीबन्दीको दशैँ?

करिब १० हजार कैदीबन्दी अटाउने क्षमता भएको केन्द्रीय कारागारको निर्माणको लागि ५३४ रोपनी जग्गा कारागार व्यावस्थापन विभागको नाममा स्वामित्व हस्तान्तरण भएर शहरी तथा भवन निर्माण आयोजना कार्यालय धादिङमार्फत् करिब ४२ करोड रुपैयाँको लागतमा कारागारको निर्माण भइरहेको छ।

निर्माणाधीन कारागारमा सीप भएकाहरूका लागि रोजगार कक्ष, खेल मैदान, विशेषज्ञ सहितको अस्पताल, विद्यालय एवं क्याम्पस, पुस्तकालय, सीप प्रवर्द्धन केन्द्र, योगकेन्द्र र किरियापुत्री कक्ष लगायतको सुविधा रहने सरकारी अधिकारीले बताए।

निर्माणाधीन कारागार नेपालमा अहिलेसम्मकै सुविधासम्पन्न रहेको र यसको निर्माण पश्चात् क्षमताभन्दा बढि बन्दी राख्ने बाध्यताको व्यवस्थापनमा निकै सहज हुने नुवाकोट कारागारका प्रमुख गंगालाल योगीले बताए।

उनले भने, ""निर्माणाधीन भवन अत्याधुनिक खालको छ। यसमा बस्ने कोठाहरू पनि आरामदायी छन्। नेपालभरिका कैयन् कैदीबन्दीहरूलाई यहाँ ल्याएर आरामदायी तरिकाले राख्न सकिने अवस्था छ।""

पहिले भएको सम्झौताभन्दा केही संरचनाहरू थप भएकाले समयभन्दा केही ढिला हुन पुगेको आयोजनाका सब इन्जिनियर अजय भट्टराईले बताए।

उनले भने, ""सुरुमा सम्झौता गर्ने बेला अग्नि प्रतिरोधात्मक संरचनाहरू, खानेपानीको लागि बोरिङको काम, वर्कशपको लागि आवश्यक संरचनाहरू छुटेका थिए। तिनलाई थप्ने कागजी प्रक्रिया पूरा गर्न र स्वीकृत गर्न पनि समय लाग्यो।""

""बाँकी काम सम्पन्न गर्न अझै चार पाँच महिना लाग्नेछ।""

२०७० साल चैत २० गते बसेको मन्त्रिपरिषद्को बैठकले काठमाण्डूस्थित केन्द्रीय कारागारलाई नुवाकोटमा स्थानान्तरण गर्ने निर्णय गरेको थियो।"
"नेपाली नागरिकता पुनः प्राप्तिको प्रक्रिया पूरा नगरेका कारण गृहमन्त्री र सांसदजस्ता महत्त्वपूर्ण पद गुमाएका रवि लामिछानेले आइतवार पुनः नेपाली नागरिकता लिए। लगत्तै, फेरि राष्ट्रिय स्वतन्त्र पार्टीका सभापति चयनसमेत भए।

यद्यपि, उनले नागरिकतासँगै राहदानीजस्ता अन्य आवश्यक कागजपत्रको दुरुपयोग गरेका भन्ने विवरणहरू सार्वजनिक भएका छन्।

कान्तिपुर दैनिकले अध्यागमन विभागको तथ्याङ्क उदृत गर्दै लामिछानेसँग तीन वर्षसम्म दुई वटा राहदानी रहेकोबारे समाचार प्रकाशित गरेको छ। जसमा लेखिएको छ,”अमेरिकी नागरिक बन्ने प्रक्रिया पूरा गरेर उनले सन् २०१४ को मार्च ५ मा अमेरिकी राहदानी प्राप्त गरेका थिए।“

राहदानी ऐन २०७६ मा नेपाली राहदानीवाहक नेपाली नागरिक कायम नरहेमा उसको राहदानी रद्द हुने कानुनी व्यवस्था छ। तर, कान्तिपुर दैनिकमा प्रकाशित भएको समाचार अनुसार “रवि अमेरिकी राहदानीमा २०७२ वैशाख २८ मा दोस्रो पटक नेपाल आउँदा सोही वर्ष जेठ १३ गते नेपाली राहदानी पनि बनाएका थिए, जसका लागि उनले २०५० मा नै जिल्ला प्रशासन कार्यालयबाट लिएको १८२२२ नम्बरको पुरानै नागरिकता प्रयोग गरेका थिए ।”

के सजाय हुन्छ?

लामिछानेले यसरी कानुन विपरीत दोहोरो राहदानी बोकेको भन्ने विषयमा प्रहरीले अनुसन्धान हाल स्थगित गरेको बताइएको छ।

तर केन्द्रीय प्रहरी प्रवक्ता पोषराज पोखरेलले भने, “कानुन बमोजिम सबै प्रक्रियाहरू अघि बढिरहेका छन्। यस विषयमा हामीले आवश्यक अनुसन्धान निरन्तर जारी राख्ने छौँ।”

कानुनमा के छ?

झूटा विवरण दिई राहदानी वा यात्रा अनुमतिपत्र लिएमा त्यसलाई राहदानी ऐनले कसुर ठहराएको छ।

ऐनमा त्यस्तो गर्ने व्यक्तिलाई कानुन बमोजिम दुई लाखदेखि पाँच लाख रुपैयाँसम्म जरिवाना वा एक वर्षदेखि तीन वर्षसम्म कैद सजाय वा दुवै सजाय हुने जनाइएको छ।

‘फौजदारी कानुनको विषय’

नेपालको हकमा कूटनीतिक, विशेष, सर्भिस र साधारणगरी चार किसिमका राहदानीहरू जारी गरिन्छ।

ती विभिन्न प्रकारका राहदानीहरू फरकफरक प्रयोजनका लागि दुरुपयोग हुँदै आएको जानकारहरू बताउँछन्।

“राहदानी दुरुपयोग जसले गरे पनि यो फौजदारी कानुनको विषय हो। सोही अनुरूप तोकिएका सजाय सबैले भोग्नै पर्छ,” कानुनविद् डा. विपिन अधिकारी भन्छन्।

दोहोरो राहदानीको समस्या

हाल विश्वका विभिन्न देशमा छरिएर रहेका नेपालीहरूले ती देशको नागरिकता अपनाएर पनि नेपाली राहदानी निरन्तर प्रयोग गर्ने गरेको विज्ञ डा. अधिकारीको भनाइ छ।

“ती देशको कानुनले नेपालको राहदानी नत्यागे पनि हुन्छ भन्ला तर नेपालमा त त्यो सरासर कानुन विपरीत कार्य हो। त्यसरी दुवै देशको राहदानी प्रयोग गर्ने नेपालीहरूको सङ्ख्या निकै बढेको ठानिन्छ,” उनले भने।

कुनै नेपालीले नयाँ देशको नागरिकता लिएको खण्डमा नेपाली नागरिकता र राहदानी नत्यागे त्यो ‘जालसाजी ठहरिने’ अधिकारी बताउँछन्।

नेपाल वैदेशिक रोजगारः श्रम स्वीकृतिबारे के परिवर्तन गर्न खोजिँदैछ, फाइदा हुन्छ कि घाटा?
मलेशियामा कार्यरत नेपाली श्रमिकले पाउने 'सामाजिक सुरक्षा सुविधा तथा क्षतिपूर्ति नेपालमै दिलाइने’

“रवि लामिछानेको हकमा अनुसन्धान र प्रमाणहरूले उनले कुन हदसम्मको जालसाजी गरेका छन् भन्ने पुष्टि गर्छ र सोही अनुरूप सजाय हुने वा नहुने हुन्छ।”

शरणार्थी भएको खण्डमा उसलाई शरण दिने देशले यात्राका लागि राहदानी उपलब्ध गराउनु पर्ने अन्तर्राष्ट्रिय कानुन तथा परम्परा रहेको उनले बताए।

त्यस्तै नेपालमा कूटनीतिक अर्थात् रातो पासपोर्टको दुरुपयोग सम्बन्धमा पनि उल्लेख्य घटनाहरू सार्वजनिक भएका छन्। सरकारी कामको सिलसिला वा विशेष कामको लागि उच्च स्तरीय पदाधिकारीहरूलाई दिइने भनिएको राहदानी सम्बन्धित व्यक्तिबाहेक अन्यले समेत प्रयोग गर्ने गरेको विवरणहरूबारे विज्ञ अधिकारीले चर्चा गरे।

उनले भने,”रातो पासपोर्टलाई शक्ति प्रदर्शनका लागि प्रयोग गरिएका थुप्रै उदाहरण छन्। त्यो वा विशेष प्रकारको पासपोर्ट बोकेर अन्तर्राष्ट्रिय स्तरमा दिइने विशेषाधिकार प्रयोग गर्नेहरू पनि छन्।”

विशेष किसिमका राहदानीहरू प्राय मन्त्रालय, संवैधानिक निकाय, सचिवालय बैठकको निर्णयको सिफारिसपछि जारी गरिन्छ।

साधारण राहदानीको सहज दुरुपयोग

कतिपय अवस्थामा नाम र मुहारको बनोट उस्तै देखिएको अवस्थामा एक व्यक्तिको राहदानी अर्कोले प्रयोग गर्ने गरेको विज्ञ अधिकारीले बताए। विशेषगरी वैदेशिक रोजगारीमा जानका लागि यस्तो कार्य हुने गरेको अधिकारीको भनाइ छ।

तर, कानुनी कडाइ र प्रविधिको विकाससँगै त्यस्ता अपराधहरू कम हुँदै गएको उनी बताउँछन्।

“हस्तलिखित राहदानीको सन्दर्भमा त्यस्तो समस्या थियो। तर अहिले बायोमेट्रिक्स प्रणालीले गर्दा सहजै एउटाको राहदानी अर्कोले प्रयोग गर्न सक्दैनन्,” उनले भने।

यद्यपि, वैदेशिक रोजगारीमा जाने वर्गको राहदानी म्यानपावर कम्पनीहरूले महिनौँ आफ्नो बसमा राख्ने वा अरब मुलुकमा पुगेका नेपालीको राहदानी रोजगारदाताले राख्नेजस्ता समस्या यथावत् रहेको जानकारहरू बताउँछन्।

दुरुपयोग रोक्न प्रविधि

वैदेशिक रोजगार विभागले हस्तलिखित राहदानीको दुरुपयोग रोक्न फरेन इम्प्लोयमेन्ट म्यानेजमेन्ट इन्फरमेसन सिस्टम नामक सफ्टवेयर प्रणाली सञ्चालनमा गरेको छ। जसको मूल उद्देश्य अभिलेख व्यवस्थित गर्ने भएपनि उक्त प्रणालीले राहदानी दुरुपयोगको समस्या समेत न्यूनीकरण गरेको बताउँछन् विभागका महानिर्देशक उमाकान्त आचार्य।

“छ महिनाको अवधिमा ४ लाख मानिस विदेश गए। राहदानी विभागको समन्वयका कारण सम्बन्धित सबैले पेस गरेको विवरण ट्याली गरेर हेरियो अनि मात्र प्रक्रिया अघि बढ्यो। त्यसैले राहदानी दुरुपयोगको समस्या शून्यमा झरेको छ,” उनले दाबी गरे।

कानुनमा राहदानी रोक्ने, रद्द गर्ने र राहदानीवाहकलाई जेल तथा जरिवानाको सजाय तोकिएको छ। दुरुपयोगको प्रकृति अनुरूप फरकफरक सजाय निर्धारण गरिएको छ।

झुट्टा विवरण दिई राहदानी वा यात्रा अनुमतिपत्र लिएमा, राहदानी नलिई विदेश भ्रमण गरेमा, नेपाल सरकारको आदेश वा निर्देशन पालना नगरेमा, फरक उद्देश्यका लागि राहदानी प्रयोग गरेमा, आफ्नो राहदानी अरूलाई प्रयोग गर्न दिएमा, फोटो वा अन्य विवरण सच्चाएमा, अरूको राहदानी अनुमति बिना राखेमा दुई लाख रुपैयाँदेखि पाँच लाख रुपैयाँ जरिवाना र एक वर्षदेखि तीन वर्षसम्म कैद वा दुवै सजाय हुने ऐनमा उल्लेख गरिएको छ।

कानुनले कसुर ठहर गरेका उल्लेखित कार्यका मतियारलाई समेत आधा सजाय हुने जनाइएको छ।"
"टर्की र सिरियाको सीमा नजिकै गएको शक्तिशाली भूकम्पमा कोही पनि नेपाली परेको खबर आफूहरूले नपाएको अधिकारीहरूले बीबीसीलाई बताएका छन्।

टर्कीलाई पनि हेर्ने पाकिस्तानस्थित नेपाली राजदूतले भूकम्प गएको क्षेत्रमा खासै नेपालीहरू नरहेको जानकारी दिए।

सोमवार बिहानको विनाशकारी भूकम्पका कारण टर्की र सिरियामा भवनहरू भत्किएका र सयौँको सङ्ख्यामा मानिसहरूले ज्यान गुमाएका विवरण आइरहेका छन्।

नेपाली अधिकारीहरूले पनि त्यहाँको परिस्थितिलाई नजिकबाट नियालिरहेका बताएका छन्।

पाकिस्तानस्थित नेपाली राजदूत के भन्छन्?

टर्कीलाई पनि हेर्ने इस्लामावादस्थित नेपाली राजदूत तपस अधिकारी भन्छन्, “टर्की र सिरियाको सिमाना नजिकै जुन स्थानमा भूकम्प गएको छ त्यहाँ नेपालीहरू हुनुहुन्न। हालसम्म कोही पनि नेपाली भूकम्पमा परेका छैनन् भन्ने जानकारी हामीले पाएका छौँ।”

उनका अनुसार टर्कीमा ३५ सयदेखि चार हजारको सङ्ख्यामा नेपालीहरू छन्।

उनीहरू मुख्य रूपमा अङ्कारा र इस्तानबुलमा बस्ने गरेका राजदूत अधिकारीले बताए।

नेपाल र टर्कीबीच पर्यटन, व्यापार लगायतका क्षेत्रमा सहकार्य रहँदै आएको छ।

सन् २०१५ मा नेपालमा गएको विनाशकारी भूकम्पपछि खोज तथा उद्धारका लागि टोली पठाउनेमा टर्कीको सहायता निकाय पनि रहेको थियो।

इस्तानबुलमा रहेका गैर आवासीय नेपाली सङ्घ, टर्कीका महासचिव विनोद पौडेलका अनुसार भूकम्प प्रभावित क्षेत्रमा सीमित सङ्ख्यामा नेपालीहरू छन्।

“त्यो सिरिया नजिकैको क्षेत्र हो। त्यसैले धेरै नेपाली छैनन्। हामीले केही साथीहरूसँग सम्पर्क गरेर त्यहाँ रहनु भएकाहरूको अवस्थाबारे बुझ्ने प्रयास गरिरहेका छौँ।”

उनले भूकम्प प्रभावित क्षेत्रमा ६ जना नेपालीहरू सुरक्षित रहेको आफूले जानकारी पाएको बताए।

तस्बिर स्रोत, Reuters

नेपाली अधिकारीहरूले कमजोर सुरक्षा अवस्थालाई देखाउँदै सिरियामा जान नेपालीहरूलाई प्रतिबन्ध लगाएका छन्।

तर लुकीछिपी त्यहाँ केही नेपाली पुगेको हुनसक्ने भए पनि उनीहरूको यकिन सङ्ख्या आफूहरूलाई थाहा नभएको परराष्ट्र मन्त्रालयका अधिकारीहरू बताउँछन्।

सिरियालाई पनि हेर्ने जिम्मेवारी पाएको इजिप्टस्थित नेपाली राजदूत सुशील कुमार लम्साल भन्छन्, “सिरियामा हाम्रा एक जना कन्सुल हुनुहुन्छ। हामी उहाँसँग सम्पर्कमा रहेर त्यहाँको अवस्था नजिकबाट नियालिरहेका छौँ। अहिलेसम्म नेपाली परेका कुनै विवरण आएको छैन।”"
"स्थानीय अधिकारीहरूका अनुसार २० वटा घर भत्केका छन्।

मानिसहरू पुरिएको हुनसक्ने आशङ्कामा उद्धारकर्ताहरूले खोजी कार्य गरिरहेका छन्।

अहिलेसम्म चार जनाको मृत्यु भएको र दर्जनौँ घाइते भएको विवरण प्राप्त भएका छन्।

अमेरिकी भूगर्भ निकायका अनुसार ७ म्याग्निट्युडको भूकम्पको धक्का धेरै टाढा एथेन्स र इस्तानबुलमा समेत महसुस गरिएको थियो।"
"टर्कीको पूर्वी क्षेत्रमा शक्तिशाली भूकम्पमा परेर २० जनाको ज्यान गएको छ भने सैयौँको सङ्ख्यामा मानिसहरू घाइते भएको अधिकारीहरूले बताएका छन्।

रिक्टर स्केलमा ६.८ म्याग्निट्यूड नापिएको उक्त भूकम्पका कारण भवनहरू भत्किएका छन्।

भूकम्पको धक्का छिमेकी राष्ट्र सिरिया, लेबनन र इरानमा पनि महसुस गरिएको बताइएको छ।

टर्कीमा भूकम्पलाई स्वाभाविक मानिन्छ। सन् १९९९ मा गएको ठूलो भूकम्पमा परेर करिब १७ हजारले ज्यान गुमाएका थिए।

नेपालमा आठ सय वर्षमा ५० वटा ठूला भूकम्प, राजाको पनि ज्यान गएको थियो
अहिले अर्को ठूलो विपद् आए के होला? पूर्व तयारी कस्तो छ?

स्थानीय समय अनुसार ८ बजेर ५५ मिनेटमा भूकम्प महसुस गरिएको बताइएको छ।

टर्कीको डिजास्टर एण्ड इमरजेन्सी म्यानेजमेन्ट अथोरिटी का अनुसार हालसम्म ६० पटक परकम्प गएको छ।

भूकम्प प्रभावित क्षेत्रमा ४०० भन्दा बढी उद्धारकर्ताहरू बिछौना र टेन्ट बोकेर जाँदै छन्। सरकारले भूकम्पले प्रभावित घरमा नजान सर्वसाधारणहरूलाई आग्रह गरेको छ।

""त्यो निकै डरलाग्दो थियो। हामी माथि सामान खस्यो। र हामी बाहिर भाग्यौँ,"" एएफपी समाचार संस्थाले ४७ वर्षीय मेलाहन्ट क्यानले भनेको उल्लेख गरेको छ।

भूकम्प गएको क्षेत्र राजधानी अङ्काराबाट करिब ५५० किलोमिटर पूर्वतिर पर्छ र त्यो क्षेत्रको जनसङ्ख्या त्यति धेरै छैन जस कारण क्षति र मृत्यु हुनेको सङ्ख्याबारे थप विवरण आउन समय लाग्न सक्ने बताइएको छ।"
"उनको मुद्दा चीनले अमेरिकाबाट उड्डयन क्षेत्रको व्यापारिक गोप्यता चोर्ने प्रयाससँग सम्बन्धित भएको अमेरिकाको दाबी छ।

अमेरिकाको न्याय मन्त्रालयका अनुसार ३१ वर्षीय जी चाओचुनले काम दिन सकिने ठानेर केही वैज्ञानिक र इन्जिनियरहरूको पहिचान पनि गरेका थिए।

उनी यूएस आर्मी रिजर्भ्समा भर्ती पनि भएका थिए। त्यस क्रममा उनले आफूबारे ढाँटेका थिए।

विद्यार्थी भिसामा गएका थिए

उनले विदेशी सरकारको जासुसका रूपमा काम गरेको ठहर गत सेप्टेम्बर महिनामा गरिएको थियो। त्यो क्रममा अमेरिकी महान्यायाधिवक्तालाई सूचना दिइएको थिएन।

उनलाई गुप्तचरी र अमेरिकी सेनालाई मिथ्या जानकारी दिएको अभियोग लगाइएको थियो।

न्याय मन्त्रालयका अनुसार जी एक दशकअघि अमेरिकामा विद्यार्थी भिसामा आएका थिए।

चीनको जियाङ्सु प्रान्तको सुरक्षा निकायलाई अमेरिकामा भएका आठ व्यक्तिलाई काम दिन सकिने सूचना पठाएको आरोप जीमाथि लागेको थियो।

ती आठै जनाले चीन वा ताइवानबाट अमेरिका गएर पछि अमेरिकाको अङ्गीकृत नागरिकता लिएका थिए। तीमध्ये केहीले अमेरिकी डिफेन्स कन्ट्र्याक्टरको रूपमा काम गरेका थिए।

राष्ट्रिय हितका लागि महत्त्वपूर्ण सीप भएका विदेशी नागरिकलाई पनि अमेरिकी सेनामा भर्ती गर्ने एउटा योजनाअन्तर्गत जी सन् २०१६ मा यूएस आर्मी रिजर्भ्समा भर्ती भएका थिए। उनले आफ्नो आवेदन र अन्तर्वार्तामा विदेशी सरकारसँग विगत सात वर्षमा सम्पर्क नभएको भनेर ढाँटेको अमेरिकी अधिकारीहरूले बताएका छन्।

जीलाई सन् २०१८ को सेप्टेम्बरमा पक्राउ गरिएको थियो। चीनको राज्य सुरक्षा मन्त्रालय (एमएमएस)को प्रतिनिधिको छद्मभेषमा गएका एक अमेरिकी गुप्तचरलाई भेटेपछि उनी पक्राउ परेका थिए।

अमेरिकी गुप्तचर निकाय वा नासामा काम गर्न चाहन्थे

ती गुप्तचरसँगका बैठकहरूमा जीले सैन्य परिचयपत्र लिएर आफू विमान बोक्ने वाहनहरूसम्म पुग्न सकेको र तिनको तस्बिर लिएको बताएका थिए।

अमेरिकी नागरिकता पाएपछि र सुरक्षा जाँचपछि अमेरिकी गुप्तचर निकाय सीआईए, एफबीआई वा नासामा आफूले जागिर खोज्ने उनले बताएका थिए।

ती निकायमध्ये एउटामा साइबर सुरक्षासम्बन्धी काम गर्ने उनको उद्देश्य थियो।

त्यो गर्दा त्यहाँ भएका वैज्ञानिक अनुसन्धानसहित सबै डेटाबेसमा उनले पहुँच पाउने ठानेका थिए।

चीनबाट आदेश पाउँथे

अमेरिकी अधिकारीहरूका अनुसार जीले चीनको एमएमएसका एक वरिष्ठ अधिकारीबाट आदेशहरू पाएका थिए।

शू यान्जुन नामक ती गुप्तचर अधिकारीलाई मुद्दा चलाउन अमेरिका सुपर्दगी गरिएको थियो। उनी त्यसरी मुद्दा चलाउनकानिम्ति सुपुर्दगी गरिएका पहिलो चिनियाँ गुप्तचर अधिकारी हुन्।

अमेरिकी उड्डयन र एरोस्पेस कम्पनीहरूबाट व्यापारिक गोप्यता चोर्ने षड्यन्त्र गरेको अभियोगमा उनलाई गत वर्ष शूलाई २० वर्ष जेल सजाय सुनाइएको थियो।

केही साताअघि जेनरल इलेक्ट्रिक कम्पनीमा कार्यरत एक कर्मचारी जङ शिआओचिङलाई आफ्नो कम्पनीको गोप्य सूचना चीन सरकारलाई उपलब्ध गराएको अभियोगमा दुई वर्ष जेल सजाय सुनाइएको थियो।

गत वर्ष जुलाई महिनामा एफबीआईका निर्देशक क्रिस्टोफर रेले चीनलाई पश्चिमा देशका कम्पनीहरूबाट बौद्धिक सम्पत्ति ""लुट्न"" खोजेको आरोप लगाएका थिए।

रेका अनुसार चीनले त्यसो गरेर आफ्नो औद्योगिक विकासलाई तीव्र गति दिन र अन्ततः महत्त्वपूर्ण उद्योगहरूमा आफ्नो प्रभुत्व कायम गर्न खोजेको थियो।"
"भूकम्पले व्यापक क्षति पुर्‍याएको सिरियामा समयमा राहत पुग्न नसक्दा अवस्था झन् गम्भीर हुँदै गएको विवरणहरू प्राप्त भएका छन्।

गृहयुद्धको चपेटामा परेको राष्ट्रमा भूकम्पका कारण नयाँ भवनहरू समेत भत्किएका छन् भने अन्य भवनहरू बस्नका लागि असुरक्षित भएका छन्।

राहत सामग्री बोकेका संयुक्त राष्ट्रसङ्घका ६ वटा लरी टर्कीको सीमा हुँदै सिरिया प्रवेश गरेका छन्। सिरियामा पुगेको यो पहिलो अन्तर्राष्ट्रिय सहायता हो।

शुक्रवार बेलुका राहत सामग्री बोकेका संयुक्त राष्ट्रसङ्घका थप केही गाडीहरू सिरिया पुगेको भए पनि उद्धार कार्यमा जुटेकाहरू आपूर्तिको सुस्त गति प्रति निराश छन्।

उद्धारकर्मीहरूले जीवित मानिसहरूको खोजी गरिरहेका छन्। तर भूकम्प गएको १०० घण्टा नाघ्दा थप जीवित मानिस भेटिने सम्भावना क्षीण हुँदै गएको छ।

आवास, पानी, इन्धन र विद्युत् आपूर्तिको अभावका कारण टर्की र सिरियामा अझै कैयौँले ज्यान गुमाउन सक्ने विश्व स्वास्थ्य सङ्गठनले जनाएको छ।

टर्कीका राष्ट्रपति रेजेप तय्यीप एर्दोआन र सिरियाका राष्ट्रपति बसर अल असदले सोमवार आ आफ्नो देशमा भूकम्प प्रभावित क्षेत्रहरूको भ्रमण गरेका छन्।

एर्दोआनले भूकम्पप्रति सरकारको प्रारम्भिक प्रतिक्रिया आफूले सोचे जस्तो छिटो नभएको स्वीकार गरे।

विद्रोहीहरूको नियन्त्रणमा रहेको उत्तरी सिरियामा खटिएका एक चिकित्सकले चिकित्सकीय सहायता बढाउन देशहरूलाई आग्रह गरेका छन्।

डाक्टर मोहम्मद हासुनका अनुसार उनी कार्यरत दुई अस्पतालमा भूकम्प गएको पहिलो दिन ३५० जनाभन्दा बढीले ज्यान गुमाएका थिए।

""त्यसपछि, मृतकको सङ्ख्या धेरै छिटो बढ्यो किनभने मानिसहरूले आफ्ना मृत प्रियजनहरूलाई सीधा आफ्नो घर वा सीधै अन्तिम संस्कार गर्ने ठाउँमा लैजान थाले,’’ उनले भने।

अत्यधिक चिसो मौसमका कारण हजारौँ भूकम्पपीडितको जीवन समेत जोखिममा छ। प्रकोपपछि उनीहरूले आवास, खानेपानी र खाद्यान्न पाएका छैनन्।

टर्कीका राष्ट्रपतिले उक्त भूकम्पलाई ‘शताब्दीकै प्रकोप’ भनेका छन्।

प्रभावितहरूका लागि एक प्रमुख अन्तर्राष्ट्रिय राहत प्रयासले गति लिएको छ।

बिहीवार विश्व ब्याङ्कले टर्कीलाई आधारभूत पूर्वाधारको पुनर्निर्माण र भूकम्पबाट प्रभावितहरूलाई सहयोग गर्न तत्काल वित्तीय सहायतासहित १.७८ अर्ब डलर सहयोग गर्ने प्रतिबद्धता जनाएको छ।

तर भूकम्पले क्षति गरेका ठाउँहरूमा खटेका १,००,००० भन्दा बढी उद्धारकर्मीहरूको प्रयासमा भने सवारीसाधनको अभाव र सडकहरू भत्किनु लगायत समस्याका कारण अवरोध निम्तिरहेको छ।

विशेषगरी लामो समयदेखि जारी गृहयुद्धले ध्वस्त पारेको सिरियाको स्थितिमा उनले जोड दिए।

बिहीवार इड्लिब प्रान्तको बब अल-हवा क्रशिङ हुँदै उत्तर-पश्चिम सिरियामा पहिलो संयुक्त राष्ट्रसङ्घीय मानवीय सहायता पठाइएको छ।

सिरियाली सरकारपक्षधर सेनाको नियन्त्रणमा रहेका क्षेत्रहरूमा नपुगी संयुक्त राष्ट्रसङ्घको सहायता प्रभावित क्षेत्रमा पुग्ने एक मात्र बाटो उक्त क्रशिङ हो।

गुटेरसले थप सहयोगको पठाउने प्रतिबद्धता जनाए र उनले राष्ट्रसङ्घको सुरक्षा परिषद्लाई एकभन्दा बढी सीमामार्फत् सहायता पठाउने अनुमति दिन आग्रह गरे।

“यो एकता हुनुपर्ने परिस्थिति हो। यो राजनीति गर्ने वा विभाजित हुने क्षण होइन। अहिले हामीलाई ठूलो सहयोग आवश्यक छ भन्ने कुरा स्पष्ट छ।

भूकम्पपछि अलेपोबाट विस्थापित चार सन्तानकी आमा मुनिरा मोहम्मदले रोयटर्ससँग आफूहरूलाई तातो र थप सामग्रीको असाध्यै आवश्यकता रहेको सुनाउँदै भनिन्: ""हिजो राति निकै जाडो भएकाले हामी सुत्न सकेनौँ। यो स्थिति साह्रै खराब छ।""

ह्वाइट हेल्मेट उद्धार समूहका अनुसार त्यस क्षेत्रमा पुगेको संयुक्त राष्ट्र सङ्घको एक मात्र समूहसँग भग्नावशेषमुनि पुरिएका मानिसहरूको उद्धार गर्न आवश्यक विशेष उपकरणहरू थिएनन्।

नवजात शिशु र आमाको चार दिनपछि उद्धार

दक्षिण टर्कीमा भूकम्प गएको ९० घण्टापश्चात् एक नवजात शिशु र उनकी आमाको उद्धार गरिएको छ।

हाटाई प्रान्तमा यागीज नाम गरेका १० दिनका शिशुलाई भग्नावशेषबाट उद्धार गरिएको हो।

टर्कीमा हालसम्म १९,३८८ जना भन्दा बढी र सिरियामा कम्तीमा ३,३७७ जनाको मृत्यु भएको अधिकारीहरूले शुक्रवार जानकारी दिएका छन्।

यससँगै सन् १९९९ मा उत्तरपश्चिम टर्कीमा गएको भूकम्पका कारण ज्यान गुमाएका १७,००० भन्दा बढी मानिसको मृत्यु पुष्टि भएको छ।

टर्की र सिरियाका दशौँ हजार मानिस भूकम्पका कारण घरविहीन भएपछि अत्यधिक चिसोमा अस्थायी आश्रयस्थलहरूमा चौथो रात बिताइरहेका छन्।

दक्षिण-पूर्वी टर्कीका रिजत गोज्लु अहिले आफ्नो परिवारसँग खेलकुद कम्प्लेक्सको भुईँमा आश्रित छन्। उनले भूकम्प गएको तीन दिनसम्म पनि उद्धारकर्मीहरू आफूकहाँ नपुगेको बताए।

""यदि यो क्रम जारी रह्यो भने यहाँ गम्भीर स्वास्थ्य समस्याहरू देखिन सक्छन्। मानिसहरू बिरामी हुन सक्छन्,"" उनले बीबीसीलाई भने।

विश्व स्वास्थ्य सङ्गठन (डब्ल्यूएचओ)ले पनि यदि जीवितहरूले ""तत्काल"" आश्रय, खाना, पानी र औषधि नपाएको खण्डमा दोस्रो मानवीय प्रकोपले प्रहार गर्न सक्ने चेतावनी दिएको छ।

डब्ल्यूएचओको युरोपका लागि क्षेत्रीय निर्देशक डाक्टर हान्स क्लुगेले टर्कीको गाजियान्टेपमा “निरन्तर गइरहेको सयौँ परकम्पहरूका कारण” सङ्गठनका कर्मचारीहरूलाई कारमा सुत्नु परेको बीबीसीलाई बताए।

डा. क्लुगेलेका अनुसार सिरियाका पीडितहरू पनि पहिलो पटक पुर्‍याइएको पिउने पानीको भण्डारणमा निर्भर छन्।

‘मैले १२० भन्दा धेरै परिवार सदस्य गुमाएँ’

एडिनबरामा बस्ने एकजना टर्कीस नागरिकले सोमवारको विनाशकारी भूकम्पमा आफूले परिवारका १२० सदस्य गुमाएको बताएका छन्।

साहन फिराट टर्कीस-स्कटीस चेम्बर अफ कमर्सका अध्यक्ष हुन् र उनले स्कटल्याण्डको राजधानीमा भूकम्प पीडितहरूका लागि चन्दा सङ्कलनका कार्यहरूको संयोजन गरिरहेका छन्।

‘‘मैले मेरो परिवारका मात्रै १२० भन्दा बढी सदस्य गुमाएँ – मेरा दाजुभाइ अनि दिदीबहिनीहरू, काकीहरू, काकाहरू, भतिजाहरू … र गाउँका अन्य आफन्त र छिमेकीहरू,’’ उनले बीबीसीको गुड मर्निङ्ग स्कटल्याण्ड कार्यक्रमसँग भने।

‘‘उनीहरू सहरको प्रमुख केन्द्र अडियामानमा थिए। पूरै टर्कीको अवस्था निकै खराब छ। मैले केही समाचार भाइ अनि सहरमा रहेका अरूहरूबाट प्राप्त गरिरहेको छु।’’"
"दुई दिनभित्रै दुईवटा ठूला भूकम्पले धक्का दिएपछि क्यालिफोर्नियाका गभर्नर ग्याभिन न्युजोमले अमेरिकाको संघीय सरकारसँग सहयोग मागेका छन्।

गभर्नर न्युजोमले महत्त्वपूर्ण पूर्वाधारहरूमा उल्लेख्य क्षति पुगेको भन्दै वासिङ्टनको सहयोग मानिसहरूको जीवन र सम्पत्ति रक्षा गर्नुका साथै सार्वजनिक स्वास्थ्यलाई चलायमान गराइराख्न आवश्यक रहेको बताएका छन्।

सबैभन्दा नराम्रो असर लस एन्जलस शहरभन्दा झण्डै दुई सय किलोमिटर उत्तरपूर्वमा रहेको क्षेत्रमा परेको थियो।

ती दुई भूकम्पको केन्द्रविन्दु नजिक रहेको रिजक्रिस्ट भन्ने नगरको अस्पताल बन्द गरिएको थियो र स्वास्थ्यकर्मीहरूले विरामीहरूको उपचार कार पार्किङ् गर्ने ठाउँमा गरेका थिए।

क्यालिफोर्नियाका अधिकारीहरूले भनेका छन्- बिजुली आपूर्ति चाँडै नियमित भएको छ र सडक अनि पसलहरू समेत छिट्टै खुलेका छन् - अर्थात् क्षति अपेक्षा गरिए भन्दा निकै कम भएको छ।

तर क्यालिफोर्निया राज्यका थुप्रै बासिन्दाहरूले त्यहाँ ठूलो भूकम्प आउनसक्ने भय पालेर बसेका छन्। लामो समयदेखि त्यहाँ ठूलो भूकम्प नआएको भन्दै थुप्रै भूकम्पविद्हरू समेत उक्त भयमा सहमत छन्।

नयाँ नयाँ प्रविधिका साथ शहरहरू फैलिरहँदा सिर्जित बढ्दो जटिलताले भूकम्पका बेला हुनसक्ने जोखिमको अवस्था देखाउँछ।

दक्षिणी क्यालिफोर्नियाको स्यान एन्ड्रियाजको धाँजा फाट्ने कुरा निश्चित नै जस्तो छ। प्रश्न त केवल कहिले भन्ने मात्र हो।

त्यो अमेरिकी भूगर्भसम्बन्धी निकाय (युएसजीएस)का वैज्ञानिक डा लुसी जोन्सले अमेरिकन जियोफिजिकल युनियनको बैठकमा दिएको सन्देश थियो।

बीस हजार भन्दा बढी विश्वभरका भूगर्भ वैज्ञानिकहरू जुटेको कार्यक्रममा डा जोन्सले 'अर्को ठूलो' कम्पन पर्खिरहेको दक्षिणी क्यालिफोर्नियाले सामना गर्नसक्ने चुनौति औँल्याएकी थिइन्।

उक्त क्षेत्रले लस एन्जलस र स्यान डियागोको धेरै क्षेत्र समेट्छ।

स्यान फ्रान्सिस्कोलाई ठूलो क्षति पुर्‍याएको सन् १९०६ को भूकम्पका बेला प्रत्येक तीनजना अमेरिकीमध्ये एकजनाभन्दा कम मात्र शहरमा बस्थे।

तर अहिले अमेरिकी जनसङ्ख्याको ठूलो बाहुल्य शहरमा छ र जोखिम बहन गर्ने शहरी मानिसहरूको क्षमताको प्रश्न एउटा मुख्य विषय बनेको छ।

भवन संहिताले के भन्छ?

भूकम्पसँग जुझ्नका लागि बनाइएका योजना धेरैजसो भवन संहिताको कार्यानन्वयन मार्फत् गरिएको छ।

क्यालिफोर्नियाका निर्माण आचारसंहिता भूकम्पले भवन भत्कन नदिने ९० प्रतिशत सम्भावनासँग मेल खानेगरी बनाइएका छन्।

अर्को शब्दमा महाभूकम्प आएको खण्डमा भवनहरू भत्कन सक्ने १० प्रतिसत सम्भावना बाँकी नै रहन्छ। त्यस्तो भूकम्प क्यालिफोर्नियामा प्रत्येक तीन शताब्दीको हाराहारीमा एकपटक आउने गरेको छ।

तर त्यसरी भूकम्प जाँदा कतिपय भवनहरू ध्वस्त नभए पनि त्यसपछि आउने परकम्पका बेला ध्वस्त हुन सक्ने जोखिमका कारण मानिसहरू बस्न अयोग्य हुने भन्दै तिनमा 'रातो स्टीकर' लगाइन्छ।

लस एन्जलसभन्दा २० माइल उत्तर पश्चिममा पर्ने क्षेत्रमा सन् १९९४ मा आएको ६.७ म्याग्निच्युडको भूकम्पले २३० वटा भवनलाई ध्वस्त पारेको थियो तर झण्डै २३०० वटाका लागि रातो स्टीकर जारी गरिएका थिए।

त्यसैगरी स्यान फ्रान्सिस्कोको मरिना जिल्लामा सन् १९८९ मा आएको भूकम्पमा प्रत्येक एक भवन ध्वस्त हुँदा अन्य दशवटाले रातो स्टीकर पाएका थिए।

यी नजिरहरूलाई निकै खराब हुनसक्ने अवस्थासँग दाँजेर हेर्दा भवन संहितालाई मानेका भए पनि लस एन्जलसका लगभग सबैजसो भवनहरू बस्न योग्य नहुन सक्छन्।

एउटा कम्युटर प्रणाली (मोडेल) को अनुमानमा स्यान एन्ड्रियाजको धाँजा, जसले प्रशान्तिय र उत्तर अमेरिकी टेक्टोनिक प्लेटबीचको सीमाको रूपमा काम गर्छ, मा अर्को ठूलो कम्पन ७.८ म्याग्निच्युडको हुनसक्छ।

त्यहाँ सिर्जना हुने एउटै घटनाको कम्पन साल्टन समुद्र नजिकैको दक्षिणी क्यालिफोर्नियाबाट सुरु भएर उत्तरतर्फ फैलँदै लस एन्जलससम्म पुग्नेछ।

उक्त प्रणालीले देखाउने नतिजा अनुसार त्यस क्षेत्रका आधाजसो भवनहरू प्रभावित हुनसक्छन्।

त्यसले सबैभन्दा चिन्ता उत्पन्न गराएको विषय चाहिँ भवन बाहेक समेत एकआपसमा सम्बन्धित पूर्वाधारमा उल्लेख्य असरहरू पर्ने अवस्था हो।

जसमा यातायात, ग्यास तथा विद्युत आपूर्ति, ढल प्रणाली, पानी र सञ्चारको सञ्जाल पर्छन्।

त्यहाँको जलप्रणाली संवेदनशील छ। दक्षिणी क्यालिफोर्नियाका ७० प्रतिशत पानीका पाइपहरू पातलो कंक्रिटले बनाइएका छन् जुन ठूला भूकम्पका बेला बिग्रन सक्छन्।

लस एन्जलसको पानी आपूर्ति प्रणाली स्यान एन्ड्रियाजको धाँजा भएकै क्षेत्रमाथिबाट जान्छ।

यदि पानी, ऊर्जा, यातायात र अन्य पूर्वाधारसेवा मुख्य लस एन्जलसमा कम्तीमा ६ महिनासम्म अवरुद्ध भए त्यहाँ रहेका धेरैजसो व्यवसाय चल्न नसकेर विफल हुनेछन्।

परकम्पले थप मनोवैज्ञानिक तनाव सिर्जना गर्दा त्यसभेगबाट मानिसहरू अन्य बसाइसराइ गर्न खोज्दा अर्को तरिकाबाट समेत त्यहाँको स्थानीय अर्थतन्त्र ध्वस्त हुनसक्छ।"
"अमेरिकाले आफ्नो आकाशमा उडिरहेको अर्को एउटा नचिनिएको ‘मानवरहित वस्तु’लाई खसालेको छ।

अमेरिकाले यसै महिनाभित्र गरेको यस्तो खालको यो चौथो सैन्य कारबाही हो।

राष्ट्रपति जो बाइडेनले आइतवार दिउँसो क्यानडाको सिमाना नजिक पर्ने ह्युरन तालमा त्यो उडिरहेको वस्तु खसाल्न आदेश दिएका थिए।

पेन्टागनको वक्तव्यमा त्यो अज्ञात वस्तुले २० हजार फिट (६,१०० मिटर) उचाइमा यात्रा गर्दा व्यावसायिक हवाई उडानलाई असहज बनाएको हुनसक्ने जनाएको छ।

उसका अनुसार त्यो वस्तुलाई शनिवार पहिलो पटक मोन्टनाका संवेदनशील क्षेत्रमाथि उडिरहेको पत्ता लगाइएको थियो।

चौथो सन्दिग्ध वस्तु

त्यसलाई रक्षा अधिकारीहरूले मानवरहित, अष्टभुज आकारको र सैन्य खतरा नभएको वस्तुका रूपमा वर्णन गरेका छन्।

उक्त वस्तुलाई एफ-१६ लडाकु विमानले त्यहाँको समयअनुसार आइतवार दिउँसो २ बजेर ४२ मिनेटमा खसालेको हो।

यो घटनाले उत्तर अमेरिकामा यसै महिनाभित्र खसालिएका निकै माथिको उचाइमा उडाइएका वस्तुहरूबारे थप प्रश्नहरू खडा भएका छन्।

अमेरिकी महाद्वीपमा धेरै दिन घुमिसकेपछि एउटा सन्दिग्ध जासुसी बलुनलाई साउथ क्यारोलाइनाको तटमा फेब्रुअरी ४ मा पहिलो पटक खसालिएको थियो।

अधिकारीहरूले पछि त्यो चीनमा बनाइएको र जासुसीका लागि प्रयोग गरिएको बताएका थिए।

तर चीनले उक्त वस्तुलाई जासुसीका लागि प्रयोग गरिएको अस्वीकार गर्दै त्यो मौसम अनुगमन गर्ने उपकरण भएको बताएको थियो।

उक्त घटना र त्यसपछिका तनावपूर्ण आरोप प्रत्यारोपले वाशिङ्टन र बेइजिङबीच तनाव बढाएको छ।

त्यसपछि अमेरिकी लडाकु जेट विमानहरूले थप तीनवट उच्च उचाइमा देखा परेका उस्तै खाले वस्तुहरू खसालेका छन्।

शुक्रवार अमेरिकी राष्ट्रपति जो बाइडनले अलास्कामा एउटा वस्तुलाई खसाल्न आदेश दिएका थिए।

शनिवार उत्तर-पश्चिमी क्यानडामा त्यस्तै वस्तुलाई खसालिएको थियो।

अधिकारीहरूले यी वस्तुहरू कहाँबाट आएका थिए वा ती वस्तुको उद्देश्य के थियो भन्ने कुरा पहिचान गरिएको सार्वजनिक रूपमा बताएका छैनन्।

अमेरिका र क्यानडा दुवैले अहिले पनि ती वस्तुका अवशेषहरू प्राप्त गर्नका लागि काम गरिरहेका छन् तर अलास्कामा खोजीका लागि त्यहाँको मौसमी अवस्थाले साथ दिएको छैन।

""ती वस्तुहरू हेर्दा मिल्दाजुल्दा जस्ता थिएनन् र [४ फेब्रुअरी] को बलुन भन्दा धेरै सानो थिए अनि हामी ती वस्तुका अवशेष प्राप्त नगरेसम्म निश्चित रूपमा ती वस्तुबारे केही पनि भन्न सक्दैनौँ,"" ह्वाइट हाउसका राष्ट्रिय सुरक्षा मामिलासम्बन्धी प्रवक्ताले भने।

त्यस्ता वस्तु कहिले कहाँ खसालियो?

फेब्रुअरी ४: अमेरिकी सेनाले साउथ क्यारोलाइनाको तटमा शङ्कास्पद जासुसी बलुनलाई खसाल्यो। त्यो अमेरिकामा धेरै दिनसम्म उडेको थियो र अधिकारीहरूका भनाइमा त्यसलाई चीनबाट पठाइएको थियो। उसले संवेदनशील क्षेत्रहरूको निगरानी गरिरहेको थियो।
फेब्रुअरी १०: अमेरिकाले उत्तरी अलास्कामा अर्को वस्तुलाई खसाल्यो। अधिकारीहरूका अनुसार त्यसमा कुनै नियन्त्रणको प्रणाली थिएन।
फेब्रुअरी ११: एउटा अमेरिकी लडाकु जेटले क्यानडाको युकन क्षेत्रमा ""उच्च उचाइमा उडिरहेको वस्तु""लाई खसाल्यो। त्यो पहिलो बलुनभन्दा बेलनाकार र सानो भएको बताइएको थियो।

बलुन नै भएको दाबी

त्यसअघि आइतवार शीर्ष डेमोक्र्याट नेताहरूले शुक्रवार र शनिवार खसालिएका वस्तुहरू पनि जासुसीका लागि प्रयोग गरिएका बलुनहरू रहेकोमा गुप्तचर अधिकारीहरू विश्वास्त रहेको बताएका थिए।

""हो, उनीहरू विश्वास गर्छन् ती [बलुनहरू] थिए,"" सिनेटका डेमोक्र्याट नेता चक शुमरले एबीसी न्यूजलाई भने।

उनका भनाइमा ती साउथ क्यारोलाइनाको तटमा खसालिएको पहिलो बलुभन्दा ""धेरै साना"" थिए।

""… केही महिना अघिसम्म हामीलाई यी बलुनबारे थाहा थिएन,"" उनले भने।

उनले ती बलुनका टुक्राहरूलाई एक बनाएपछि के भइरहेको थियो भन्ने पत्ता लाग्ने उनको भनाइ छ।"
"नेपालका विभिन्न कारागारमा हाल कैयौँ देशका नागरिक कैदीबन्दीका रूपमा रहेको कारागार व्यवस्थापन विभागको तथ्याङ्कले देखाउँछ।

गत जेठ मसान्तसम्मको तथ्याङ्क हेर्दा छिमेकी मुलुकहरू भारत र चीनदेखि अमेरिकी, युरोपेली तथा अफिक्री मुलुकसम्मका नागरिक कारागारमा छन्।

विभागका अनुसार उनीहरू लागुऔषध ओसारपसारदेखि यौन दुराचार लगायतका मुद्दामा सजाय काटिरहेका हुन्।

कति कैदीबन्दी कुन अपराधमा दोषी पाइएका हुन् भन्नेबारे एकीकृत तथ्याङ्क चाहिँ आफूहरूसँग नरहेको विभागका सूचना अधिकारी रामचन्द्र शिवाकोटीले बताए।

'बन्दीहरू न्यूनतम मानवीय सुविधाबाट बन्चित'

विभागका पूर्वनिर्देशक जनकराज दाहालको अनुभवमा चाहिँ विदेशी कैदीबन्दीमध्ये अधिकांश लागुऔषध कारोबारसम्बन्धी मुद्दाका दोषी हुने गरेका छन्।

जेठ मसान्तसम्म नेपाली कारागारमा विदेशी कैदीबन्दीको सङ्ख्या १,३३६ रहेको तथ्याङ्क छ।

सबैभन्दा धेरै कहाँका?

नेपाली कारागारमा रहेका विदेशी कैदीमध्ये सबैभन्दा धेरै भारतीय नागरिक रहेको तथ्याङ्कले देखाउँछ।

जेठ महिनासम्म उनीहरूको सङ्ख्या १,१७५ रहेको छ जुन कुल विदेशी कैदीबन्दीको ८७.९४ प्रतिशत हुन आउँछ।

तीमध्ये वाग्मती प्रदेशका कारागारमा सबैभन्दा धेरै ३८८ जना भारतीय कैदीबन्दी रहेका छन्। त्यसपछि मधेश प्रदेशमा २५९ जना भारतीय कैदीबन्दी छन्।

अर्को छिमेकी मुलुक चीनका २६ जना कैदीबन्दीले सजाय काटिरहेका छन्। भुटानका २२, पाकिस्तानका २१, बाङ्ग्लादेशका नौजना छन् भने अमेरिकाका तीनजना छन्।

विभागका अनुसार रुस, डेनमार्क, जर्मनी, यूके, सिङ्गापुर, फ्रान्स, नेदरल्यान्ड, थाइल्यान्ड, जापान लगायत देशका पनि नागरिकहरू अहिले कैदीबन्दीका रूपमा कारागारमा रहेका छन्।

किन भारतीय धेरै?

आधिकारिक तथ्याङ्क नभए पनि नेपालमा ठूलो सङ्ख्यामा भारतीय नागरिकहरू औपचारिक तथा अनौपचारिक क्षेत्रमा काम गर्दै आएका छन्।

""खुला सिमानाका कारण जुनसुकै नाकाबाट सजिलै आउजाउ गरेका हुन्छन्, विभिन्न पेशा व्यवसाय पनि गरिरहेका हुन्छन्,"" धेरै भारतीय कैदीबन्दी हुनुको एउटा कारणबारे विभागका सूचना अधिकारी शिवाकोटीले बीबीसीसँग भने।

खुला सिमानाका साथै दुई देशका अपराधीहरूबीच साठगाँठका कारण पनि उनीहरूको सङ्ख्या तुलनात्मक रूपमा धेरै भएको पूर्वगृह सचिव उमेश मैनाली बताउँछन्।

""अपराधीहरूबीच सम्बन्धका कारण यताका उता जाने भए अनि उताका यता आउने भए। यो पनि एउटा कारण हो,""बीबीसीसँग उनले भने।

आउजाउका लागि प्रवेशाज्ञा नचाहिनुले पनि आपराधिक घटनामा अरू मुलुकका भन्दा भारतका नागरिक बढी संलग्न भएको पाइएको कतिपय जानकार बताउँछन्।

""मुख्य कुरा त खुला सिमाना नै हो। अर्को कुरा नजिकको सम्बन्ध छ, साथीभाइको हिसाबले भारतीय नागरिकको आउजाउ पनि धेरै छ,"" कारागार व्यवस्थापन विभागका पूर्वनिर्देशक दाहालले बीबीसीसँग भने।

सामान्य मजदुरी गर्नेदेखि कपाल काट्ने, कबाडी सङ्कलन गर्ने, तरकारी बेच्ने लगायतका काममा नेपालीभन्दा भारतीय नागरिक धेरै रहेको अधिकारीहरू बताउँछन्।

यद्यपि उनीहरूको सङ्ख्याबारे यकिन तथ्याङ्क अहिलेसम्म कुनै पनि सरकारी निकायले उपलब्ध गराउन सकेका छैनन्।

समाधानका उपाय के?

सुरक्षासम्बन्धी दुई देशका निकायले एकअर्कालाई सहयोग नगरे सीमापार अपराध रोक्न कठिन हुने पूर्वगृहसचिव मैनालीको ठम्याइ छ।

""दुई देशका गृह मन्त्रालयबीच राम्रै सम्बन्ध छ। परराष्ट्र मन्त्रालयहरूबीच पनि त्यस्तै सम्बन्ध हुनुपर्‍यो अनि दुई देशका प्रहरीबीच अझ राम्रो समन्वय हुनुपर्‍यो,"" उनले थपे।

सीमापार आपराधिक गतिविधि नियन्त्रणका लागि सीमा व्यवस्थापन चाहिँ महत्त्वपूर्ण पक्ष भएको कारागार व्यवस्थापन विभागका पूर्वनिर्देशक दाहाल बताउँछन्।

""भिसा नलाग्ने भए पनि सीमानाकाको राम्ररी व्यवस्थापन गर्ने हो भने धेरै हदसम्म नियन्त्रण गर्न सकिन्छ। कोभिड महामारीका बेला आउजाउ व्यवस्थित गरिएकै हो,"" पूर्वनिर्देशक दाहालले थपे।

मैनालीका अनुसार दुई दशकअघि परीक्षणका रूपमा नेपालगन्ज र भैरहवा सीमानाकामार्फत् आउजाउ गर्ने दुई देशका नागरिकको लगत राख्ने प्रयास नभएको पनि होइन।

""परीक्षणका रूपमा हामीले एक वर्षजति गर्‍यौँ, तर व्यावहारिक भएन भन्दै त्यो खारेज भयो,"" उनले स्मरण गरे।

यद्यपि सुरक्षा संवेदनशीलतालाई थप महसुस गरेको हो भने दुई देशले अब त्यो अभ्यास थाल्नुपर्ने पूर्वगृह सचिव मैनालीको सुझाव छ।

""भिसा नलाग्ने भए पनि आउजाउ गर्नेहरूको विवरण चाहिँ अब राख्न थाले हुन्छ। उदाहरणका लागि दुई देशमा हवाईयात्रा गर्न जसरी कागजपत्र चाहिन्छ त्यसरी नै निश्चित खालका कागजपत्र अनिवार्य गरिदिए हुन्छ,"" उनले थपे।

कति कारागार छन्?

कारागार व्यवस्थापन विभागका अनुसार धनुषा, बारा, भक्तपुर, पूर्वी नवलपरासी र पूर्वी रुकुममा बाहेक देशका ७२ जिल्लामा ७४ वटा कारागार कार्यालय छन्।

दाङका घोराही तथा तुल्सीपुरमा गरी दुई ठाउँमा र काठमाण्डूका जगन्नाथदेवल एवं डिल्लीबजारमा गरी दुई ठाउँमा कारागार छन्।

बाँकेको गनापुरमा खुला कारागारको र नौबस्तामा क्षेत्रीय कारागारको निर्माण कार्य भइरहेको विभागले जनाएको छ।"
"एक जमिनदारको छोरा बनेर ४१ वर्षसम्म बसेका एक व्यक्तिलाई भारतको एउटा अदालतले दोषी ठहर गर्दै जेल सजाय सुनाएको छ। जालझेल र न्यायमा विलम्ब दर्शाउने उक्त अस्वाभाविक घटनाबारे बीबीसीका सौतिक बिस्वासले लेखेका छन्।

सन् १९७७ को फेब्रुअरीमा भारतको पूर्वी राज्य बिहारमा विद्यालयबाट घर फर्किरहेको बेला एक किशोर बेपत्ता भए।

नालन्दा जिल्लाका एक प्रभावशाली जमिनदारका छोरा कन्हैया सिंह दोस्रो दिनको परीक्षा सकेर घर फर्किरहेका थिए। परिवारले उनी हराएको उजुरी प्रहरीमा दियो।

ती किशोरको खोजी भयो तर उनी फेला परेनन्।

बूढा भइसकेका पिता निकै चिन्तित भए र बिरामी परे। उनी धामीकहाँ धाउन थाले। गाउँका एक धामीले ती जमिनदारलाई उनका छोरा जीवितै रहेको र उनी 'चाँडै' फर्किने बताए।

सन् १९८१ को सेप्टेम्बरमा २०-२२ वर्षको उमेरका एक युवक कन्हैया बस्ने गरेको गाउँभन्दा करिब १५ किलोमिटर पर आइपुगे।

गेरुवस्त्र लगाएका उनी गीत गाउँदै मागेर जीविका चलाउँथे।

स्थानीय बासिन्‍दाहरूलाई उनी ""आफू [बेपत्ता किशोरको गाउँ मुर्गावानका] महत्त्वपूर्ण व्यक्तिको छोरा भएको"" उनी बताउने गर्थे।

त्यसपछि के भयो पूर्ण रूपमा स्पष्ट छैन। हराइरहेको छोरा फेरि देखा परेको खबर सुनेर कामेश्वर सिंह स्वयम् उनलाई हेर्न उक्त गाउँ पुगे।

सिंहले केही छिमेकीहरूलाई पनि साथै लिएर गएका थिए। उनीहरूले उनलाई ती पुरुष उनका छोरा भएको बताए र उनले ती व्यक्तिलाई घर लिएर आए।

सिंहले ती व्यक्तिहरूलाई भनेको उद्धृत गर्दै प्रहरी अभिलेखमा लेखिएको छ, ""मेरो आँखा कमजोर भइसकेको छ र म उसलाई राम्रोसँग देख्न सक्दिनँ। यदि तिमीहरू ऊ मेरो छोरा हो भन्छौँ भने म उसलाई राख्छु।""

चार दिनपछि छोरी विद्यासँगै पटनाको भ्रमण गरिरहेकी सिंहकी श्रीमती रामसखी देवीको कानमा आफ्ना छोरा फर्किएको खबर पुग्यो।

उनी तुरुन्तै गाउँ फर्किन्। तर ती युवक आफ्नो छोरा नभएको अनुभूति भयो।

उनी भन्छिन्, ""कन्हैयाको टाउकोको देब्रे भागमा काटेको दाग थियो जुन ती युवककोमा थिएन। विद्यालयका शिक्षकलाई पनि उनले चिन्न सकेनन्।""

तर कामेश्वर सिंह ती पुरुष आफ्नो छोरा भएकोमा ढुक्क थिए।

उक्त घटनाको केही दिनपछि रामसखी देवीले छोराको रूपमा आएर झुक्याउन खोजेको आरोप लगाउँदै ती युवकविरुद्ध मुद्दा दायर गरिन्।

ती युवकलाई गिरफ्तार गरियो र एक महिना जेलमा बिताएपछि उनी धरौटीमा रिहा भए।

तर त्यसपछिका चार दशकमा जे भयो त्यो छलकपटको उत्कर्ष थियो।

उनले आफू जमिनदारको हराएको छोरा भएको जस्तो देखाउँदै उनकै घरमा बसे।

धरौटीमा छुटेको भए पनि उनले नयाँ परिचय बनाए। कलेज गए, विवाह गरे, सन्तान हुर्काए र कैयौँ नक्कली परिचयपत्र बनाए।

ती परिचयपत्र प्रयोग गर्दै उनले मतदान गरे, कर तिरे, राष्ट्रिय परिचयपत्रका लागि बायोमेट्रिक दिए, बन्दुक राख्ने अनुमतिपत्र लिए र सिंहको सम्पत्तिमध्ये ३७ एकड जमिन बेचिदिए।

आफू र जमिनदारकी छोरी दाजुबहिनी भएको स्थापित गर्न डीएनए नमुना दिन ती व्यक्तिले निरन्तर अस्वीकार गरिरहे।

अदालतलाई पनि छक्क पार्नेगरी उनले मिथ्या मृत्युदर्ता प्रमाणपत्रसहित आफ्नो वास्तविक परिचयलाई समेत 'समाप्त' पार्ने प्रयास गरे।

न्यायप्रणालीमा समस्या

ती छद्मभेषधारीको कथा भारतको सरकारी निकायको असक्षमता र त्यहाँको न्यायप्रणालीको ढिलासुस्तीको उदाहरण हो।

भारतका विभिन्न अदालतमा पाँच करोडवटा मुद्दा विचाराधीन छन्। तीमध्ये एक लाख ८० हजार वटाभन्दा बढी ३० वर्षभन्दा बढी समयदेखि विचाराधीन छन्।

आधिकारिक दस्तावेजहरूमा ती पुरुषलाई आदरपूर्वक 'कन्हैयाजी' भनेर सम्बोधन गरेको पाइन्छ। संसारभरि नै कुनै पनि व्यक्तिको नाम र थरलाई परिचय जनाउन प्रयोग गरिन्छ।

छद्मभेष धारणा गरेको, ठगी गरेको र षड्यन्त्र गरेकोमा ती व्यक्तिलाई दोषी ठहर गरेका न्यायाधीशहरूले मात्रै उनको वास्तविक नाम दयानन्द गोसाईँ रहेको उल्लेख गरेका थिए।

सात वर्षका लागि जेल सजाय सुनाइएका उनी आफूले 'आश्रय लिएको' घरभन्दा करिब ६२ माइल पर जामुई गाउँबाट आएका थिए।

सन् १९८२ मा विवाहका बेला खिचिएको श्यामश्वेत तस्बिरमा दयानन्द गोसाईँ पातलो जुँगासहित गहुँगोरो वर्णका देखिन्छन्।

उनले चलचित्रमा प्रयोग गर्ने गरिएको जस्तै अनुहार ढाक्ने कलात्मक कपडा शिरमा लगाएका छन् र पर हेरिरहेको देखिन्छन्।

उनको आधिकारिक कागजपत्रमा फरकफरक जन्म मिति उल्लेख छ।

उच्च माध्यमिक विद्यालयको अभिलेखमा ज्यानुअरी १९६६ भनिएको छ। राष्ट्रिय परिचयपत्रमा फेब्रुअरी १९६० र मतदाता प्रमाणपत्रमा १९६५ उल्लेख छ।

सन् २००९ मा स्थानीय सरकारले दिएको राशनकार्डमा उनको उमेर ४५ वर्ष भनिएको छ जसले उनी सन् १९६४ मा जन्मिएको अर्थ लाग्छ।

गोसाईँको परिवारले उनी करिब ६२ वर्षको भएको उल्लेख गरेको छ, जुन उसले राष्ट्रिय परिचयपत्रमा उल्लेख भएको जन्म मितिसँग मिल्छ।

पारिवारिक पृष्ठभूमि

अनुसन्धानकर्ताहरूले गोसाईँ जमुईका एक किसानका चार छोरामध्ये कान्छा भएको प्रमाणित गर्न सके।

उनी गुजारा गर्नका लागि गीत गाउँथे र माग्ने गर्थे र उनले सन् १९८१ मा घर छाडेका थिए।

जमुईका एक वरिष्ठ प्रहरी अधिकारी चित्तरञ्जन कुमारका अनुसार गोसाईँको कम उमेरमै विवाह भएको थियो तर उनकी श्रीमतीले उनलाई चाँडै छाडिदिइन्।

कुमार भन्छन्, ""उक्त जोडीका सन्तान थिएनन् र उनकी पहिलो श्रीमतीले पुनर्विवाह गरिन् र घरबार बसाइन्।""

भारतमा यसकारण महिलालाई गुप्ताङ्गको परीक्षण गर्न बाध्य पारिन्थ्यो

उनले उक्त गाउँका एक मान्छेलाई फेला पारे जसले मुद्दा चलिरहेको समयमा आफूले गोसाईँलाई चिनेको बयान अदालतमा दिएका थिए।

""उनको पुर्ख्यौली गाउँमा लगभग सबै जनालाई गोसाईँ नालन्दामा जमिन्दारको परिवारमा बसिरहेको थाहा थियो,"" न्यायाधीश मानवेन्द्र मिश्रले आफ्नो आदेशमा लेखेका छन्।

सिंहले घर लगेको एक वर्षपछि उनले छोरा ठानेर गोसाईँको जमिन्दार वर्गकी एक महिलासँग विवाह गरिदिए।

परिवारसँग उपलब्ध कागजपत्रका अनुसार गोसाईँले स्नातक तहसम्म अङ्ग्रेजी, राजनीतिशास्त्र र दर्शनशास्त्र अध्ययन गरेका थिए।

कलेजमा उनको व्यवहार 'सन्तोषजनक' रहेको पाइएको थियो।

त्यसको केही वर्षमा गोसाईँका दुई छोरा र तीन छोरी भए।

सिंहको मृत्युपछाडि मुर्गावानमा रहेको दुईतले घर उनको नाममा आयो।

सानो पर्खालले छुट्याइएको घरको बाँकी क्षेत्र सिंह परिवारको अर्को समूहले प्राप्त गर्‍यो।

पहिला चहलपहल अहिले चकमन्नता

एउटा ठूलो पानी ट्याङ्की देखिनेगरी आँप र अम्बाका रूख रहेको अनि रङ्ग नलगाइएको फलामे ढोका र इँट्टाको पर्खालले छेकिएको उक्त घर शान्त देखिन्छ।

सोह्रवटा कोठा रहेको उक्त घरमा तीन पुस्ताले जीवन व्यतीत गरेका छन्। त्यहाँ कुनै बेला निकै चहलपहल हुन्थ्यो।

तर अहिले उक्त स्थानमा असहज किसिमिको चकमन्नता छ। आँगन अस्तव्यस्त छ र एउटा कुनामा गहुँ पिस्ने उपकरण राखिएको छ।

गोसाईँका जेठा छोरा गौतम कुमार आफ्ना बुवा साधारणतया घरमै बस्ने गरेको र करिब ३० एकड कृषियोग्य जमिन व्यवस्थापन गर्ने गरेको बताउँछन्।

उक्त जमिनमा धान, गहुँ र दालको उब्जनी हुन्थ्यो। खेतमा काम गर्न ज्यालामा खेताला आउँथे।

कुमारले 'छद्मभेषसँग सम्बन्धित घटना' को विषयमा परिवारका सदस्यले कहिल्यै पनि बुवासँग कुरा नगरेको बताए।

""उहाँ हाम्रा बुवा हो। यदि मेरो हजुरबुवाले उहाँलाई छोराका रूपमा स्वीकार गर्नुभयो भने त्यसमाथि प्रश्न उठाउने हामी को हौँ? तपाईँ कसरी आफ्ना बुवालाई नपत्याउन सक्नुहुन्छ?""

""अहिले यतिका वर्षपछि हाम्रो जीवन र परिचय अन्योलमा छ किनभने मेरो बुवाको परिचय खोसिएको छ। हामी एकदमै चिन्तामा छौँ।""

अदालतमा गोसाईँलाई न्यायाधीश मिश्रले हराएको चार वर्षमा उनी कहाँ र कोसँग बसे भनेर प्रश्न गरेका थिए।

उनले उक्त प्रश्नको उत्तर छल्न खोजेको देखिन्थ्यो।

न्यायाधीशहरूलाई उनले नजिकैको उत्तर प्रदेश राज्यमा अवस्थित गोरखपुरको एउटा आश्रममा एक साधुसँग आफू बसेको बताए। तर उनले आफ्नो दाबी प्रमाणित गर्ने कुनै साक्षी भने जुटाउन सकेनन्।

गोसाईँले न्यायाधीशहरूलाई आफूले जमिनदारको हराएको छोरा भएको आफूले कहिल्यै दाबी नगरेको बताए।

उनले सिंहले ""मलाई आफ्ना छोराको रूपमा स्वीकार गरेको र घरमा लगेको"" बताए।

""मैले कसैलाई पनि छद्मभेष धारण गरेर धोका दिएको छैन। म कन्हैया हुँ,"" उनले भने।

उनको स्टुडियोमा लिइएको श्यामश्वेत तस्बिरमा अनुहारको आकृति देखिने एउटा मात्रै तस्बिर अदालतको कागजपत्रमा पेस गरिएको थियो। उनको मिलेको कपाल, उज्यालो रङ्गको कमिज फोटोमा देखिन्छ।

कन्हैया हराउँदा उनी १६ वर्षका थिए। तर दुर्भाग्यवश उनले पटनाबाट करिब १०० किलोमिटर टाढा १,५०० जनाको बसोबास रहेको आफ्नो गाउँ मुर्गावानलाई बिर्सिएका थिए।

सर्वोच्च अदालतका एक वकिल र सिंह परिवारका आफन्त कन्हैयालाई ""धक मान्ने, लजालु र मिलनसार"" बालकका रूपमा सम्झिन्छन्।

""हामीसँगै हुर्कियौँ र सँगै खेल्यौँ। उनी बेपत्ता भएपछि ठूलो कोलाहल मच्चियो,"" उनले भने।

""चार वर्षपछि आएका व्यक्ति कन्हैयाजस्तो देखिएनन्। तर उनका पिताले उनी आफ्ना छोरा भएको अड्डी लिइरहे। त्यसमा हामी के गर्न सक्थ्यौँ र?""

कामेश्वर सिंहको निधन सन् १९९१ मा भएको थियो। उनी प्रभावशाली जमिनदार थिए। एउटा अनुमानअनुसार उनीसँग ६० एकडभन्दा बढी जमिन थियो।

उनी चार दशक भन्दा बढी समयसम्म गाउँ परिषद्को नेता थिए र उनको परिवारको नजिकका नातेदारमा सर्वोच्च अदालतका वकिल र संसद्का सदस्यहरू थिए।

दुईवटा विवाह गरेका उनका सात छोरी र एक छोरा थिए।

सबैभन्दा कान्छा सन्तान कन्हैया उनका उत्तराधिकारी भएकाले निकै प्रिय थिए। रोचक कुरा के छ भने बिरामी जमिनदारले कहिल्यै पनि अदालतमा उपस्थित भएर गोसाईँको पक्षमा बोलेनन्।

""मैले गाउँलेहरूलाई भनेको थिएँ कि यदि यो व्यक्ति मेरो छोरो होइन भन्ने हामीले पत्ता लगायौँ भने हामी उनलाई फिर्ता गरिदिनेछौँ,"" सिंहले प्रहरीलाई भनेका थिए।

उक्त मुद्दालाई कम्तीमा एक दर्जन न्यायाधीशहरूले चार दशकसम्म हेरेका थिए।

अन्तिममा यसै वर्षको फेब्रुअरीमा निरन्तर ४४ दिन सुनुवाइ गरियो र अदालतले एप्रिल महिनाको सुरुमा आफ्नो फैसला सुनायो।

न्यायाधीश मिश्रले गोसाईँलाई दोषी ठहर गरे। जुन महिनामा उच्च अदालतले उनको फैसलालाई सदर गर्‍यो र गोसाईँलाई सात वर्षको कारावासको सजाय सुनायो।

अदालतले गोसाईँको पक्षका सबै सात प्रत्यक्षदर्शीहरू विश्वसनीय नरहेको निष्कर्ष सुनायो।

""हामीले यो मुद्दालाई गम्भीरतापूर्वक लिएका थिएनौँ। हामीले हाम्रो प्रमाण अझ राम्रोसँग जुटाउनुपर्थ्यो। हामीलाई हाम्रो बुबाको परिचयमाथि कहिल्यै पनि शङ्का भएन,"" गौतम कुमारले भने।

नाटकीय मोड

यो मुद्दाको अदालती प्रक्रियाले नाटकीय मोड तब लियो जब अदालतमा दयानन्द गोसाईँको मृत्यु भएको प्रमाणपत्र प्रस्तुत गरिएको थियो।

तर उक्त मृत्युदर्ता प्रमाणपत्रमा अनेकौँ अस्पष्टता थिए।

सन् २०१४ मे महिनाको मिति राखेर बनाइएको उक्त प्रमाणपत्रमा गोसाईँको मृत्यु सन् १९८२ को ज्यानुअरीमा भएको उल्लेख छ।

प्रहरी अधिकारी चित्तरञ्जन कुमार भन्छन्ः स्थानीय अभिलेख हेर्दा गोसाइँको मृत्युको कुनै प्रमाण पाइएन।

स्थानीय अधिकारीहरूले उनलाई उक्त प्रमाणपत्र वास्तवमै नक्कली भएको बताए। कुमार भन्छन्, ""यहाँ जाली कागजपत्र बनाउन एकदमै सजिलो छ।""

न्यायाधीश मिश्रले भने, ""आफूलाई कन्हैया प्रमाणित गर्न गोसाईँले आफ्नै ज्यान लिए।""

गोसाईँविरुद्धको सबैभन्दा महत्त्वपूर्ण प्रमाण डीएनए नमुना नदिने उनको अडान बन्न पुग्यो।

अभियोजकहरूले सन् २०१४ मै त्यसको माग गरेका थिए। आठ वर्षसम्म उनले त्यसलाई रोकेर राखे र गएको फेब्रुएरीमा मात्रै उनले आफ्नो नमुना नदिने लिखित उत्तर दिए।

""अब अरू कुनै प्रमाण चाहिँदैन,"" अदालतले भनेको छ, ""आरोपितलाई थाहा छ कि डीएनए परीक्षणले उनको झुट्टो दाबीलाई पर्दाफास गरिदिन्थ्यो।""

न्यायाधीशले आफ्नो पहिचान पुष्टि गर्ने जिम्मेवारी आरोपितको भएको पनि उल्लेख गरेका थिए।

गोसाईँलाई दोषी प्रमाणित गर्नु समस्याको एउटा अंश मात्रै हुन सक्ने वकिलहरू बताउँछन्।

षड्यन्त्रको आशङ्का र अनुत्तरित प्रश्न

अदालतले गोसाइँलाई हराएर सन्तानका रूपमा सिंह परिवारको सदस्य बनाउन मुर्गावानका कैयौँ व्यक्तिले ठूलो षड्यन्त्र गरेको हुन सक्ने अदालतले ठानेको छ।

अदालतले ती व्यक्तिहरूले सिंहको स्वामित्वमा रहेको र पछि स्वाभाविक उत्तराधिकारीका रूपमा गोसाईँले बेचेको जमिन खरिद गरेको हुनसक्ने ठानेको छ। यी दाबीबारे अनुसन्धान हुन बाँकी नै छ।

सन् १९९५ मा ज्यान गुमाएकी रामसखी देवीले अदालतलाई भनेकी थिइन्, ""मेरो पतिको स्वास्थ्य र कमजोर दृष्टिलाई ध्यान दिँदै हाम्रो सम्पत्ति कब्जा गर्नका लागि मेरो परिवारविरुद्ध ठूलो षड्यन्त्र गरिएको थियो।""

जालझेलको यो कथाका अझै पनि कैयौँ प्रश्नहरू अनुत्तरित नै छन्।

गलत परिचयको प्रयोग गरी सिंहले विक्री गरेको जमिन के हुन्छ? के त्यसका खरिदकर्ताबाट ती जमिन खोसेर सिंहका जीवित छोरीहरूलाई वितरण गरिन्छ? गोसाईँको नक्कली परिचयलाई कसरी सम्बोधन गरिन्छ?"
"अमेरिकी ऊर्जा कम्पनी जेनरल एनर्जी पावरका एक जना पूर्व कर्मचारी जङ साओचिनलाई गत महिना अमेरिकामा दुई वर्षका लागि जेल सजाय भयो।

अमेरिकी नागरिक जङ पक्राउ पर्नुपछाडिको कारणमा उनले आफ्ना रोजगारदाताबाट गोप्य व्यावसायिक सूचना चोरी गरेको भन्ने आरोप थियो।

अमेरिकी कानुन मन्त्रालयका अनुसार उनले उक्त ऊर्जा कम्पनीबाट चोरी गरेका गोप्य फाइलहरू गुप्त कोडको रूपमा आफ्नो इमेलमा पठाउँथे।

'स्टेग्नोग्राफी' भनिने सूचना चोरीको यो तरिकाले अर्कै विवरणहरू राखिएका फाइलमा कोडको रूपमा गोप्य तथ्याङ्क लुकाउने शैलीलाई बुझाउँछ।

जङमाथि कैयौँ पटक महत्त्वपूर्ण तथ्याङ्क चोरी गरेको आरोप थियो।

जेनरल एनर्जी (जीई) स्वास्थ्य, ऊर्जा र हवाई क्षेत्रमा चिनिएको व्यावसायिक घराना हो। यसले रेफ्रीजेरेटरदेखि विमानका इन्जिनसम्म बनाउँदै आएको छ।

जङले चोरेको भनिएको सूचना ग्यास र बाफबाट चल्ने टर्बाइनको नमुना र उत्पादनबारे थियो। दशौँ लाख डलर पर्ने ठानिएको यस्तो तथ्याङ्क उनले यस्तो चोरीमा संलग्न अर्का साझेदारलाई चीन पठाउँथे।

यसले अन्ततः चीन सरकार र चिनियाँ कम्पनी तथा विश्वविद्यालयहरूलाई फाइदा पुग्थ्यो।

जङ संलग्न भएको घटना अमेरिकी अधिकारीहरूले अभियोजन गरेका यस्तै प्रकृतिका धेरै घटनाहरूमध्येको एउटा मात्रै हो।

गत नोभेम्बरमा जासुस ठानिएका चिनियाँ नागरिक शु यान्जुनलाई जीई सहित अमेरिकी हवाई र उड्डयन कम्पनीहरूको व्यावसायिक गोप्यता चोरी गर्ने प्रयास गरेको अभियोगमा २० वर्ष जेल सजाय सुनाइयो।

आफ्नो अर्थतन्त्र र भूराजनीतिक अवस्थितिको चुनौतीलाई बलियो बनाउन चीनले गरिरहेको सङ्घर्षको एउटा पाटो प्रविधिमा भइरहेका कामबारे सूचना लिने पनि हो। अमेरिकाले भने आफ्नो शक्तिको प्रतिस्पर्धी ठानिएको चीनलाई रोक्न सक्दो प्रयास गरिरहेको छ।

समय र पैसाको कम लगानीमा प्राप्त हुने भएकाले पनि व्यापारिक गोप्य सूचनाहरूको चोरी निकै आकर्षक हुने इकोनोमिष्ट इन्टेलिजेन्स युनिटका निक मार्रोले बीबीसीलाई बताए।

गत जुलाईमा लण्डनमा व्यावसायिक घरानाका नेतृत्वकर्ता र प्राज्ञहरूसँग अमेरिकी सङ्घीय अनुसन्धान ब्यूरो एफबीआईका निर्देशक क्रिस्टोफर रेले चीनले पश्चिमा कम्पनीहरूको बौद्धिक सम्पत्ति “लुटपाट” गर्न चाहेको बताएका थिए।

महत्त्वपूर्ण उद्योगहरूमा आफ्नो दबदबा कायम राख्न र आफ्नो औद्योगिक विकासलाई गति दिन चीनले यस्तो लक्ष लिएको उनको आरोप थियो।

उनले ठूला देखि भर्खरै सुरु हुन लागेका र औषधी देखि 'आर्टिफिसियल इन्टेलिजेन्स 'जस्ता सबै खाले कम्पनीहरूमा उसले जासुसी गरिरहेको हुनसक्ने भन्दै व्यवसायीहरूलाई सचेत गराएका थिए।

उक्त समय चिनियाँ विदेश मन्त्रालयका तत्कालीन प्रवक्ता जाउ लिजिएनले रेले चीन विरुद्ध “हिलो छ्यापेको र शीतयुद्धकालीन मानसिकता पालेको” आरोप लगाएका थिए।

'चीन हाम्रो हैसियत गिराउन चाहन्छ'

जङबारे न्याय मन्त्रालयको वक्तव्यमा एफबीआईका एलन कोलर जुनियरले चीनले “अमेरिकी कौशल”लाई निशाना बनाएको र विश्व नेताको अमेरिकी “हैसियत गिराउन चाहेको” आरोप लगाएका थिए।

जङ 'टर्बाइन सिलिङ' प्रविधिमा विशेषज्ञता भएका इन्जिनियर थिए उनले धेरै वटा त्यससम्बन्धी कम्पनीमा काम गरिसकेका छन्। यसरी 'टर्बाइनहरूलाई 'सिल गर्ने कार्यले तिनको आयु बढाउनुका साथै काम गर्ने क्षमता पनि थप गर्छ।

विमानमा प्रयोग हुने ग्यास टर्बाइन चीनको उड्डयन उद्योगको सबैभन्दा महत्त्वपूर्ण हिस्सा हो।

विदेशी प्रविधिमा आफ्नो निर्भरता घटाउँदै त्यसलाई अन्त्य गर्न चीनले लिएका १० वटा लक्ष्य मध्ये हवाई र अन्तरिक्षसम्बन्धी उपकरणहरू पनि हुन्।

तर चिनियाँ औद्योगिक जासुसीले अन्य क्षेत्रलाई पनि निशाना बनाइरहेको छ।

'सिलिकन भ्याली'को एउटा परामर्शदाता कम्पनीका संस्थापक रे वाङ यसमा औषधीको विकास र सूक्ष्म प्रविधि समेत पर्ने बताउँछन्।

फर्च्युन १०० कम्पनीको अनुसन्धान विकास हेर्ने पूर्व प्रमुखको एउटा अनुभव सुनाउँदै वाङले भने “सबैभन्दा विश्वास गरेर” उनका सन्तानसँगै हुर्काएका व्यक्ति अन्तिममा चिनियाँ कम्युनिस्ट पार्टीका तलबी भएको पत्ता लाग्यो।

“उनले मनलाई भनेका छन् कि जासुसहरू जताततै छन्,” वाङले सुनाए।

यसअघि पनि जापान, दक्षिण कोरिया, ताइवान र सिङ्गापुरबाट हुने औद्योगिक जासुसी प्रमुख चिन्ताको विषय थियो।

जब स्थानीय कम्पनीहरूले नवीन कुराहरूको उत्पादन सुरु गर्छन् उनीहरूले त्यसको बौद्धिक सम्पत्ति जोगाउन चाहन्छन्। त्यसपछि मात्रै सरकारले यस्ता विषयलाई गम्भीर रूपमा लिएर कानुनहरू बनाउन सुरु गर्छ।

“पछिल्लो दशकहरूमा चिनियाँ कम्पनीहरू सिर्जनात्मक बन्दै गएका छन् र आन्तरिक बौद्धिक सम्पत्तिको अधिकार संरक्षणका लागि फटाफट कानुनहरू बनाइएका छन्,” मार्रोले भने।

चीनले विदेशी कम्पनीहरूले प्रदान गरेका प्रविधिमा पनि विशेषज्ञता बढाउँदै लगेको छ। विशेषगरी चिनियाँ बजारमा पहुँचका लागि गरिने आदानप्रदानबाट चीनले विदेशी प्रविधिका सामग्री बनाइरहेको छ। चीन सरकारले भने आफ्नो देशमाथि लाग्दै आएका आरोपको खण्डन गर्दै आइरहेको छ।

ह्याकिङको सम्झौता एउटा ‘ठट्टा हो’

'ह्याकिङ' नियन्त्रणका लागि विशेष प्रयासहरू पनि भइरहेका छन्।

सन् २०१५ मा अमेरिका र चीनले 'साइबर' को माध्यमबाट हुने बौद्धिक सम्पत्ति, व्यापारिक गोप्य जानकारी लगायत व्यावसायिक फाइदाका लागि सूचनाहरू चोरी नगर्ने एउटा सम्झौता गरे।

तर त्यसको अर्को वर्ष अमेरिकाको राष्ट्रिय सुरक्षा एजेन्सीले चीनलाई सम्झौता उल्लङ्घन गरेको आरोप लगायो। सम्झौताका बाबजुद पनि सरकारी र व्यावसायिक सूचनाहरू 'ह्याक' गर्ने प्रयासहरूमा “नाटकीय” कमी नआएको यो एजेन्सीको दाबी छ।

यसको कार्यान्वयन उल्लेख्य नभएको दाबी गर्दै वाङ यो सम्झौता एउटा ठट्टा भएको बताउँछन्।

यद्यपि सिङ्गापुरस्थित न्याशनल युनिभर्सिटीका लिम ताइ वेई यस्तो परिस्थितिबारे हालसम्म “निर्विवाद र निश्चित” अध्ययन नभएको बताउँछन्।

“कतिपयले अमेरिका विरुद्ध चिनियाँ साइबर जासुसीमा केही कमी आएको र त्यो फेरि पुरानै स्तरमा फर्किसकेको ठान्छन् अरू कतिपयले चाहिँ अमेरिका र चीनबीचको सम्बन्ध बिग्रिएका कारण सम्झौता असफल भएको विश्वास गर्छन्,” उनले भने।

यसैबीच अमेरिकाले 'सेमिकन्डक्टर' उद्योगमा चीनको प्रगतिलाई प्रत्यक्ष रोक्ने प्रयास गरिरहेको छ। स्मार्टफोन देखि युद्धमा प्रयोग हुने हतियारसम्म प्रयोग हुने यस्ता उपकरणहरूले राष्ट्रिय सुरक्षा चुनौती हुने अमेरिकी भनाई छ।

चीनलाई रोक्न नयाँ अमेरिकी नीति

अक्टोबरमा वासिङ्टनले अहिलेसम्मकै सबैभन्दा ठूलो निर्यात नियन्त्रण नियम घोषणा गर्‍यो जसअनुसार अमेरिकी प्रविधि अथवा सफ्टवेयर प्रयोग भएका 'चिप्स' हरू विश्वको जुनसुकै देशमा बने पनि चीन निर्यात गर्न कम्पनीहरूले इजाजत लिनुपर्ने भयो।

वासिङ्टनको यो नियमले निश्चित चिनियाँ कम्पनीहरूमा अमेरिकी नागरिक र ग्रीन कार्डधारीहरूलाई काम गर्न रोक लगायो। ग्रीन कार्ड भएका मानिसहरूले अमेरिकामा स्थायी बसोबास गर्न र काम गर्न पाउने अधिकार पाउँछन्।

यस्ता खाले उपायले चीनको प्राविधिक अग्रतामा केही कमी आए पनि उसको प्रविधि आपूर्ति प्रणालीमा अमेरिका र अन्य विदेशी उत्पादनहरू हटाउने प्रयासमा थप सहयोग पुग्ने मार्रो बताउँछन्।

“चीनले वर्षौँदेखि यस्तो प्रयास गरिरहेको छ तर सफलता खासै हात पारेको छैन। नियन्त्रणको अमेरिकी नीतिले अब यो झन जरुरी रहेको देखाएको छ,” उनले भने।"
"अमेरिकाले आफ्नो देशका महत्त्वपूर्ण सैनिक क्षेत्रहरूको जासुसी गरेको आरोप लगाएको एउटा विशाल चिनियाँ बलुनलाई खसालेको छ।

अमेरिकी रक्षा मन्त्रालयले उसका लडाकु विमानहरूले अमेरिकी समुद्री क्षेत्रमा सो बलुन खसालेको बताएको छ।

राष्ट्रपति बाइडनले साउथ क्यारोलाइनाको तटीय क्षेत्र पार गरेको चिनियाँ बलुनलाई गोली हानेर खसाइदिने अमेरिकी पाइलटहरूलाई बधाई दिएका छन्।

पेन्टागनले उक्त कारबाही वैधानिक भएको बताएको छ। तर चीनले मौसम अवलोकनका लागि छाडिएको र बाटो बिराएको उक्त बलुनलाई खसाल्ने कार्यप्रति गहिरो असन्तुष्टि जनाएको छ।

बेइजिङले अमरिकाको कदमलाई 'आवश्यकताभन्दा चर्को प्रतिक्रिया' भनेको छ।

चिनियाँ रक्षा मन्त्रालयका प्रवक्ताले त्यस्तै खालको परिस्थितिमा चीनले पनि आवश्यक कदम चाल्ने अधिकार राख्ने बताए।

उनले त्यसको व्याख्या भने गरेनन्।

क्षेप्यास्त्र र लडाकु जेटको प्रयोग

अमेरिकी टेलिभिजनहरुमा देखाइएका भिडिओमा उक्त बलुन सानो विस्फोटनपछि समुद्रमा खसिरहेको देखिन्छ।

एउटा क्षेप्यास्त्रको सहाराले आकाशमा रहेको उक्त बलुन विरुद्ध F-22 लडाकु जेटले कारबाही अघि बढाएको थियो।

रक्षा अधिकारीहरूले अमेरिकि सञ्चारमाध्यमलाई त्यसको भग्नावशेष मटल बीच, साउथ क्यारोलाइना नजिकै ४७ फिट गहिरो पानीमा खसेको जनाएका छन्।

निशाना लगाइए लगत्तै त्यो सिधै समुद्रमा खसेको थियो र अमेरिकी अधिकारीहरूले झन्डै ११ किलोमिटरको क्षेत्रफलमा फैलिएको त्यसको भग्नावशेष खोज्ने प्रयास गरिरहेको जनाइएको छ।

भग्नावशेष सङ्कलनका लागि दुई वटा नौसैनिक पानी जहाज र एउटा क्रेन परिचालन गरिएको छ।

साउथ क्यारोलाइनाका अधिकारीहरूले यसअघि मानिसहरूलाई आफ्नै राइफल प्रयोग गरी उक्त बलुनलाई खसाल्ने प्रयास नगर्न अनुरोध गरेका थिए।

उक्त बलुन संवेदनशील क्षेत्रहरूको जासुसी गर्न प्रयोग गरिएको पेन्टागनको विश्वास छ।

खासै गहिरो नरहेकाले उक्त कारबाहीका लागि लामो समय नलाग्ने उनीहरूले अपेक्षा गरेका छन्।

बाइडनको बधाई, चीन आक्रोशित

राष्ट्रपति बाइडनले लडाकु पाइलटहरूलाई सफलतापूर्वक बलुनलाई खसालिदिएकोमा बधाई दिएका छन्।

उनले बुधवार नै उक्त आदेश दिएका थिए। तर पेन्टागनले जमिनमा रहेका मानिसहरूलाई अनावश्यक खतरामा नपार्ने भन्दै उक्त बलुन पानीमाथि नपुगुन्जेलसम्म कुर्ने निर्णय लिएको थियो।

बेइजिङले उक्त बलुन गैरसैनिक मौसम अनुगमन उपकरण भएको र बाटो बिराएर त्यहाँ पुगेको जनाएको थियो। त्यसरी अमेरिकाले बल प्रयोग गरेकोमा चीनले आक्रोश व्यक्त गर्दै “गम्भीर असन्तुष्टि र विरोध” जनाएको छ।

“चिनियाँ पक्षले निरन्तर अमेरिकी पक्षलाई उक्त बलुन गैरसैनिक प्रयोजनका लागि भएको र त्यो बाटो बिराएर त्यहाँ पुगेको बताएको थियो। त्यो पूर्ण रूपमा दुर्घटना थियो,” चिनियाँ विदेशमन्त्रालयले भनेको छ।

चिनियाँ प्रतिक्रियाले दुईदेशबीचको सम्बन्धमा थप चिसोपन देखिएको जनाउँछ।

अमेरिका-चीन सम्बन्धमा थपिएको अविश्वास

शुक्रवार अमेरिकी विदेशमन्त्री एन्टोनी ब्लिङ्कनले अमेरिकी हवाई क्षेत्रमा उक्त बलुन देखिएपछि चीनको भ्रमण स्थगित गरेका थिए।

पेन्टागनले उक्त घुसपैठ अमेरिकी सार्वभौमसत्तामाथिको ‘अस्वीकार्य हस्तक्षेप’ भएको प्रतिक्रिया दिएको छ।

यसअघि ब्लिङकनको भ्रमणले वासिङटन र बेइजिङबीचका तनावलाई केही सहज बनाउने अपेक्षा गरिएको छ।

शनिवार बेइजिङले उक्त विशाल बलुनका कारण उत्पन्न परिस्थितिलाई ‘ठन्डा दिमाग’ ले सम्बोधन गर्न आग्रह गरेको छ।

चिनियाँ विदेश मन्त्रालयले बेइजिङले ""कहिल्यै पनि कुनै सार्वभौम देशको भौगोलिक तथा हवाई क्षेत्रमा हस्तक्षेप नगरेको"" जनाएको थियो।

अमेरिकी विदेशमन्त्री ब्लिङकनसँग यो विषयमा छलफल भएको भन्दै चीनले ""अप्रत्याशित अवस्थाहरूलाई शान्त र विश्वसनीय ढङ्गले हल गर्न"" सबै तहका सम्पर्कका माध्यमहरू सुचारु राख्नु महत्त्वपूर्ण रहेको उल्लेख गरेको छ।

उसले अमेरिकाका कतिपय राजनीतिज्ञ र सञ्चारमाध्यमहरूले यो घटनालाई चीनमाथि आक्रमण गर्न र चीनलाई बदनाम गराउन प्रयोग गरेको टिप्पणी गरेको छ।"
"अमेरिकाकी विदेश मन्त्री एन्टोनी ब्लिङ्कनले चीनको भ्रमण स्थगित गर्नुभन्दा अगाडी नै संयुक्त राज्य अमेरिका र चीनबीचको सम्बन्ध हालसम्मकै चिसो विन्दुबाट गुज्रिरहेको थियो।

उक्त सम्बन्धमा कुन तहको चिसोपन थियो भन्ने कुरा विदेश मन्त्री ब्लिङ्कनको भ्रमणको एक दिनअघि सन्दिग्ध ठानिएको चिनियाँ जासुसी बलुनले उनले सम्बोधन गर्न चाहेको समस्यालाई थप जटिल बनाइदिएको छ।

अन्ततः चिनियाँ विदेश मन्त्रालयले उक्त मानवरहित बलुन मौसमको अनुसन्धानका लागि प्रयोग गरिने गरेको र त्यो निर्धारित बाटो बिराएर त्यहाँ पुगेको प्रतिक्रिया दियो।

अनपेक्षित रूपमा अमेरिकी हवाई क्षेत्रमा प्रवेश गरेकोमा खेद व्यक्त गर्दै बेइजिङले उक्त घटनाले पाँच वर्षपछि पहिलो पटक हुन लागेको अमेरिकी विदेशमन्त्रीको भ्रमणलाई छायामा नपारोस् भन्ने चाहेको सङ्केत दिन्थ्यो।

तर उक्त घटनाले क्षति पुर्‍याइसकेको थियो।

चीनले माफी मागेको केही घण्टामै अमेरिकी विदेश मन्त्रालयले उक्त भ्रमण स्थगित गरिएको घोषणा गर्‍यो।

सम्बन्ध कुन तहमा चिसिएको छ भने, भ्रमण हुने तथ्यलाई नै एउटा प्रसन्नताका रूपमा हेरिएको थियो।

तर अहिले त्यो गुमेको अवसर बन्न पुगेको छ।

अमेरिकी अधिकारीहरूले कुनै महत्त्वपूर्ण निर्णय नहुने बताएका थिए। उक्त भ्रमणको उद्देश्य कुराकानी मात्रै थियो।

विदेश मन्त्री ब्लिङ्कन “प्रतिस्पर्धालाई द्वन्द्वमा परिणत हुनबाट रोक्न चाहन्छन्।”

“त्यस्तो गर्नका लागि एउटा उपाय भनेको राम्रोसँग आपसी सञ्चार कायम हुने अवस्था सुनिश्चित गर्नु हो,” उनले अघिल्लो महिना एउटा सम्बोधनमा भनेका थिए।

त्यसको अर्थ नियमित सम्पर्कलाई पुनः कायम राख्नु र काम गर्ने सिद्धान्तहरू स्थापित गर्न चाहेको रूपमा लिन सकिन्छ।

“मलाई लाग्छ शितयुद्धको जस्तो अहिलेको अवस्थालाई द्रुत रूपमा सहज चरणतर्फ डोर्‍याएर क्युबाको क्षेप्यास्त्र सङ्कट टारेको जस्तै अवस्था बनाउने उद्देश्य थियो,” वासिङ्टन डिसीस्थित सेन्टर फर स्ट्रयाटिजिक एन्ड इन्टरन्याश्नल स्टडिजका चीन विज्ञ जुड ब्ल्यान्चेट भन्छन्।

विश्वका दुई अर्थतन्त्रबीचको सम्बन्धमा हालैका वर्षहरूमा कैयौँ चुनौती देखिएका छन्।

ट्रम्पकालीन व्यापार युद्ध, ताइवानलाई लिएर तनाव र राष्ट्रपति सी जिनपिङको नेतृत्वमा अघि बढेको आक्रामक चीनले हालैका वर्षमा सम्बन्धलाई पछि धकेलिदियो। युक्रेनमाथिको रुसी हमलालाई निन्दा गर्न चीनले अस्वीकार गरेपछि उक्त सम्बन्धमा थप तिक्तता देखापर्‍यो।

त्यसपछि गएको नोभेम्बरमा विश्वका प्रमुख अर्थतन्त्रहरू सहभागी जी २० को शिखर सम्मेलनको मौका पारेर राष्ट्रपति जो बाइडन र राष्ट्रपति सीबीच भेटवार्ता भयो।

दुई नेताले द्वन्द्वलाई टार्ने इच्छा व्यक्त गरे र आफ्नो अभिव्यक्तिको आक्रामकता कम गरे।

विदेश मन्त्री ब्लिङ्कन त्यसलाई थप अघि बढाउन चाहन्थे।

सम्बन्धमा देखिएको नयाँ अन्योल

बलुनले नयाँ विवाद निम्त्याउनु अघिसम्म पनि चीन अमेरिका सम्बन्धमा धारणा राख्ने शैली भन्दा अन्य विषयमा खासै ठोस परिवर्तन देखा परेको थिएन।

अमेरिकीहरूले निरन्तर आर्थिक प्रतिबन्धहरू जारी राख्दै सो क्षेत्रमा सैन्य प्रभाव विस्तार कायम राखेका थिए जसले बेइजिङलाई क्रुद्ध बनाएको थियो।

हालैका हप्तामा जापान र द नेदरल्याण्ड्सले चीनमा निर्मित अत्याधुनिक चीप उत्पादन सम्बन्धि उपकरण निर्यात कटौती गर्ने सम्झौता वासिङटनसँग गरेका थिए।

यो बेइजिङको संवेदनशील सेमिकन्डकटर प्रविधिसम्मको पहुँचलाई सीमित तुल्याउने अमेरिकाको पछिल्लो प्रयास थियो। माइक्रोचीप आपूर्ति प्रणालीबाट चीनलाई अलग गर्न उक्त कदम अघि बढाइएको थियो।

“यसले के देखाउँछ भने प्रविधि हस्तान्तरणको सवालमा अमेरिका एकदमै कठोर धारणा लिइरहेको छ र आफ्ना साझेदारहरूलाई विश्वासमा लिएर अघि बढ्न खोजेको छ,” अमेरिका र चीनबीच चीप प्रविधिलाई लिएर उत्पन्न तनावका बारेमा पुस्तक लेखेका अन्तर्राष्ट्रिय इतिहासका प्राध्यापक क्रिस मिलर भन्छन्।

पछिल्ला केही दिनमा अमेरिकी सेनाले फिलिपिन्समा आफ्नो उपस्थिति विस्तार गर्न लागेको घोषणा गरेको थियो।

ताइवानमा तनाव देखापर्नसक्ने चिन्ता माझ क्षेत्रीय गठबन्धन निर्माण गरेर चीनलाई चुनौती दिन चालिएका कैयौँ कदमहरूमध्ये त्यो एक थियो।

तर बाइडन प्रशासन अझै पनि कुराकानी गर्न चाहन्थ्यो।

ब्ल्यान्चेटका अनुसार ह्वाइट हाउसले त्यसका लागि यो उपयुक्त समय भएको ठानेको थियो किनभने उसले आफ्ना पूर्ववर्ती डोनल्ड ट्रम्पका कदम भन्दा पर गएर बेइजिङसँग कठोर रहने नीतिलाई स्थापित गरेको थियो।

चीनप्रति आक्रामक अमेरिकी संसद्‌बाट पनि बाइडन प्रशासनले एक किसिमको समर्थन पाएको थियो।

तर बलुन प्रकरणले रिपब्लिकनहरूलाई चीनविरुद्ध कदम चाल्न आफ्नो सरकारसँग माग गर्ने मौका दिएको छ। उनीहरूले उक्त गतिविधिलाई ‘अमेरिकी सार्वभौमसत्ताप्रतिको निर्लज्ज उपेक्षाका’ रूपमा व्याख्या गरेका छन्।

विदेश मन्त्रालयका अधिकारीहरूले उनीहरूले आश नमारिसकेको र कूटनीतिक सम्पर्क माध्यमहरूबाट अर्को बैठकका लागि प्रयास हुनेमा जोड दिएका छन्।"
"यसै साता अमेरिका र क्यानडाको आकाशमा देखिएको एक सन्दिग्ध बलुन ""गैर सैनिक"" भएको र मौसम अनुगमनका लागि छोडिएको चीनले बताएको छ।

जासुसी उपकरण जडित भएको आशङ्कामा अमेरिकाले निगरानी गरिरहँदा चीनले उक्त बेलुन निर्धारित बाटो बिराएर गएको प्रस्टीकरण दिएको हो।

चिनियाँ विदेश मन्त्रालयले एक वक्तव्य जारी गर्दै उक्त बलुन ""अनपेक्षित रूपमा अमेरिकी हवाई क्षेत्रमा प्रवेश गरेको भन्दै खेद व्यक्त"" गरेको छ।

यसअघि पेन्टागनका अधिकारीहरूले आफूहरू ""उच्च स्थानमा उड्ने उक्त निगरानी बलुन चीनकै भएकोमा विश्वस्त रहेको"" बताए।

अमेरिकी सैनिक नेतृत्वले सुरक्षा जोखिमका कारण देखाउँदै कथित जासुसी उपकरणलाई आफ्नो आकाशमा उड्न नदिने निर्णय गरेको थियो। तर गोली हानेर खसाल्दा त्यसमा जडित उपकरणहरूको टुक्राबाट जमिनमा रहेका मानिसहरूलाई क्षति पुग्न सक्ने जोखिम औँल्याइएको छ।

अमेरिकी राष्ट्रपति जो बाइडनलाई यस अवस्थाबारे जानकारी गराइएको पेन्टागनले जनाएको छ।

ह्वाइट हाउसले उक्त बलुनलाई प्रहार गर्ने आदेश दिएको खण्डमा अमेरिकी सरकार एफ-२२ लगायतका लडाकु विमानहरूसहित तयारी अवस्थामा रहेको पहिचान गोप्य राख्ने सर्तमा एक जना रक्षा अधिकारीले जानकारी दिए।

उक्त उड्डयन सामग्री बुधवार निकै कम जनसङ्ख्या भएको पश्चिमी अमेरिकी राज्य मोन्टानामा देखियो। त्यहाँ पारमाणविक क्षेप्यास्त्रको अड्डा छ।

पेन्टागनका अधिकारीहरूका अनुसार बुधवार खतराको आकलन गर्न रक्षामन्त्री लोइड अस्टिन र यूएस चिफ्स अफ स्टाफका अध्यक्ष जनरल मार्क मिली लगायत अमेरिकी सेनाका उच्च अधिकारीहरूको बैठक बसेका थिए।

""त्यो बेलुन ठ्याक्कै कहाँ छ र कता जाँदै छ भनेर थाहा भएका""ले अमेरिकी गुप्तचरविरुद्ध ""उल्लेखनीय रूपमा खतरा"" नभएको वरिष्ठ रक्षा अधिकारीले बताए।

बलुन व्यावसायिक एअरलाइन्सको विमान उड्नेभन्दा ""धेरै"" माथि रहेकाले नागरिक उड्डयनमा पनि कुनै खतरा नभएको उनले बताए।

अमेरिकाले वासिङ्टन डिसीस्थित चिनियाँ दूतावास र बेइजिङमा रहेका चिनियाँ अधिकारीहरू समक्ष यस विषय उठाएको रक्षा अधिकारीले जानकारी दिए।

""हामीले यस मुद्दालाई गम्भीरताका साथ लिएको बारे उनीहरूलाई जानकारी गराएका छौँ,"" अधिकारीले भने।

वासिङ्टन डिसीस्थित चिनियाँ दूतावासले यस विषयमा तत्काल टिप्पणीका लागि गरिएको अनुरोधमा प्रतिक्रिया जनाएन।

सन्दिग्ध वस्तु बुधवार मोन्टाना सहरमा देखा पर्नुअघि अलास्काको अलेउटियन टापुहरू र क्यानडा हुँदै बिलिङ्ग्समा उडेको अधिकारीहरूले बताए।

पेन्टागनमा बिहीवार भएको ब्रिफिङका क्रममा भने अधिकारीहरूले उक्त बलुन अहिले कहाँ छ भन्ने कुरा खुलाउन चाहेनन्। उनीहरूले त्यसको आकारसहित थप विवरणहरू उपलब्ध गराउन समेत अस्वीकार गरे।

""आकाशमा धेरै माथि भए पनि विमानचालकहरूले त्यसलाई देखेको विवरण आएका छन्,"" नाम नखुलाएका रक्षा अधिकारीले भने। ""त्यसैले यो ठूलो छ।""

उनका अनुसार विगत केही वर्षहरूयता अमेरिकाको आकाशमा यस्तै बलुनहरू देखा परेका छन्।

तर अहिले देखिएको बलुन ""लामो समयको लागि यताउता गरिरहेको देखिन्छ"" र अघिल्ला जासुसी उपकरणहरूभन्दा ""बढी दृढ"" रहेको छ।

यो अमेरिकाको विशेष क्षेत्रमै किन देखियो भन्ने कुरा स्पष्ट छैन। बिलिङ्स माल्मस्ट्रोम एअर फोर्स बेसको करिब ४०० किलोमिटर दक्षिणपश्चिम भेगमा पर्छ। यो एअर बेस ती तीन अमेरिकी हवाई अड्डाहरूमध्ये एक हो जहाँ पारमाणविक योग्यता भएको माइन्यूटम्यान थ्री अन्तरमहाद्वीपीय बलिस्टिक क्षेप्यास्त्र राखिएको छ।

पेन्टागनका अधिकारीहरूले त्यही हवाई अड्डा निगरानी गर्ने उद्देश्य थियो कि भन्ने कुरा पुष्टि गर्न अस्वीकार गरे। तर ""हालको उडान मार्ग प्रयोग गरेर निकै संवेदनशील क्षेत्रहरूमा जान सक्ने"" कुरामा सहमत भए।

कथित जासुसी उपकरणहरूले बुधवार मोन्टानाका सामाजिक सञ्जाल प्रयोगकर्ताहरूलाई अन्योलमा पारेको छ।

मानिसहरूले आकाशमा पहेँलो गोलो वस्तुको तस्बिरहरू साझा गरे जुन चन्द्रमाबाट पर देखिन्थ्यो। अन्य केहीले उक्त क्षेत्रमा अमेरिकी सैन्य विमानहरू देखेको बताए।

फलस्वरूप, उड्डयन अधिकारीहरूले बिलिङ्स लोगान अन्तर्राष्ट्रिय विमानस्थलमा ५० वर्ग माइल एअरस्पेस दुई घण्टाको लागि बन्द गरे। यो घटना अमेरिकी विदेशमन्त्री एन्टोनी ब्लिङ्कनको चीन भ्रमण अघि घटेको हो।"
"बलुन विवादका कारण अमेरिका र चीनबीच विवाद बढ्दै जाँदा विश्व समुदाय पनि दुई कित्तामा विभाजित भएको छ।

अमेरिकी राष्ट्रपति जो बाइडनले शुक्रवार समेत सन्दिग्ध चिनियाँ जासुसी बलुनलाई गोली हानेकोमा ""कुनै माफी नमाग्ने"" अडान दोहोर्‍याए।

जसको केही घण्टामा चिनियाँ विदेश मन्त्रालयले अमेरिकाले ""तनाव बढाउँदै वार्ताको लागि अनुरोध गर्न नसक्ने"" जनायो।

चीनले अमेरिकी आकाशमा भेटिएका बलुनहरू जासुसी नभएको दाबी गरिरहँदा अमेरिकाले आफ्नो आरोपलाई समर्थन गर्ने थप विवरणहरू खुलासा गरिरहेको छ।

यस मामिलामा वासिङ्टन र बेइजिङले एकअर्काप्रति जनाएका प्रतिक्रियालाई अन्य देशहरूले भूराजनीतिक स्थिरता र राष्ट्रिय सुरक्षाको कसीमा नजिकबाट नियालिरहेको जनाएका छन्।

दुई देशबीचको सम्बन्धलाई नजिकबाट नियालिरहेका पर्यवेक्षकहरूले दुई देशबीचको सम्बन्धमा बढ्दै गएको खाडल कम गर्न चुनौती हुने बताएका छन्।

अमेरिकी सेनाले लडाकु विमान प्रयोग गरी खसाल्यो चौथो सन्दिग्ध ‘मानवरहित’ वस्तु
लडाकु विमान प्रयोग गरी अमेरिकाले खसाल्यो चिनियाँ बलुन, बेइजिङ आक्रोशित

कतिपयका लागि बलुन प्रकरणले धेरै देशहरूलाई चीनको निगरानी क्षमतालाई लिएर चिन्ता बढाएको छ।

किनभने सरकारहरूले चीनले गर्ने निगरानीबारे आफूलाई थाहा नभएका विषयहरूको मूल्याङ्कन गर्नुपर्ने आवश्यकता छ।

अमेरिकाले चिनियाँ बलुन खसालिदिएपछि यसै साता अमेरिकाको एउटा प्रमुख सहयोगी देश जापानले समेत आफ्नो आकाशमा विगतमा देखिएका अज्ञान बस्तुको पुन: विश्लेषण गरिएको जनाएको छ।

जसमध्ये तीनवटा चिनियाँ जासुसी बलुन रहेको आफूहरूलाई “बलियो आशङ्का” रहेको अधिकारीहरूले बताएका छन्।

चीनले आफ्नो भूमि दाबी गर्दै आएको अर्को अमेरिकी साझेदार ताइवानको आकाशमा पनि विगतमा दर्जनौँ चिनियाँ सैन्य बलुनहरूले जासुसी गरिरहेको एकजना ताइवानी अधिकारीलाई उद्धृत गर्दै फाइनान्सिअल टाइम्सले जनाएको थियो।

पछि ताइवानको रक्षा मन्त्रालयले आफ्नो भूभागमा चिनियाँ मौसम सम्बन्धी बलुनहरू मात्रै देखिएको प्रष्टीकरण दियो।

यद्यपि ताइवानले आफ्नो हवाई क्षेत्रमा कुनै पनि शङ्कास्पद सैन्य वस्तुहरू देखिए गोली प्रहार गर्न कुनै हिचकिचाहट नहुने चेतावनी दिएको छ।

“अरू देशले विगतमा के हुन्थ्यो भनेर थाहा पाएका थिइनन्। अब उनीहरूले थाहा पाए। यसले अरू देशहरूको हकमा बुझाइमा रहेको खाडल उजागर गरेको छ। र चीनले यो खाडलको फाइदा उठाएको कुरा नौलो होइन,” कार्नुगी चाइनाका गैरआवासीय अनुसन्धानकर्ता इयान चोङ भन्छन्।

अमेरिकी दाबीमा विश्वास गर्नेहरूले चीनको निगरानी क्षमताको कम आकलन भइरहेको ठानेका छन्।

“यसले के देखाउँछ भने चीनको जनमुक्ति सेनाले जुनसुकै प्रविधि र मिसन प्रयोग गरेर चीनको शक्ति प्रदर्शन गर्ने क्षमता देखाउन, निगरानी गर्न र अमेरिकालाई जोखिममा पार्न जे पनि गर्न सक्छन्,” अमेरिकी विदेश मन्त्रालयका पूर्व अधिकारी ड्रु थम्सनले भने।

उनले चीनले आफ्नो प्रतिष्ठामा पर्न सक्ने प्रभाव, अन्तर्राष्ट्रिय कानुनको दायित्व लगायतका विषयहरूलाई प्राथमिकता नदिई यस्ता गतिविधि गरिरहेको दाबी गरेका छन्।

अन्तर्राष्ट्रिय समुदायले यस विषयमा ठूलो विरोध नजनाउँदा विश्व थप असुरक्षित हुने दाबी गर्दै ड्रु थम्सनले अन्तर्राष्ट्रिय कानुनको कमजोरी समेत उजागर गरेको बताए।

कतिपय जानकारहरूले यस मामिलामा जनाएको प्रतिक्रिया विश्वको शक्ति राष्ट्र बन्ने प्रयास र त्यसका लागि विश्वास जित्ने चीनको प्रयत्न सुहाउँदो नभएको टिप्पणी गरेका छन्।

चीनले समेत उक्त बलुन मौसम अध्ययनका लागि छोडिएको गैरसैनिक दाबी गरे पनि त्यसलाई पुष्टि गर्ने थप प्रमाणहरू सार्वजनिक गर्न सकेको छैन।

बलुन कुन कम्पनीले उडाएको थियो भन्नेजस्ता विवरण बाहिर आएका छैनन्।

पारदर्शिताको अभावका कारण मानिसहरूमा थप शङ्का बढेको अनुसन्धानकर्ता चोङ बताउँछन्।

यस घटनासँगै बेइजिङले पनि विगतमा अमेरिकाले चीनमा १० वटा जासुसी बलुन उडाएको दाबी गरेको छ।

अमेरिकाले अस्वीकार गरेको यस्तो दाबीले मानिसहरूलाई थप दोधार बनाएको चोङ बताउँछन्।

“एक अर्काको देशमाथि बलुन उडाउने स्वीकार्य अभ्यास भएको कुरा चीनले बताउन खोजेको हो?” चोङको प्रश्न छ।

यस्तो दाबी आफ्नो सार्वभौमसत्तामा कुनै सम्झौता नगर्ने चिनियाँ अडान विपरीत मात्र नभई कुनै पनि आरोपलाई अर्को आरोप लगाएर खण्डन गर्ने शैली भएको थम्सन बताउँछन्।

तर यस मामिलामा अमेरिकाले जनाएको प्रतिक्रियाले चीनको पक्ष लिइरहेकाहरूलाई समेत निराश बनाएको छ।

यसै साता उत्तर अमेरिकी क्षेत्रको आकाशबाट खसालिएका तीनवटा अन्य वस्तुहरू विदेशी जासुसी उपकरण नभएको अमेरिकी अधिकारीहरूले स्वीकार गरेका छन्।

आफ्ना निर्णयको प्रतिरक्षा गर्दै अमेरिकी राष्ट्रपति बाइडनले व्यावसायीक वायुयानहरूको सुरक्षा र संवेदनशील क्षेत्रमा जासुसी गर्न सक्ने भएका कारण ती वस्तुहरूलाई खसालिएको बताएका छन्।

बेइजिङस्थित थिङ्क ट्याङ्क सेन्टर फर चाइना एण्ड ग्लोबलाइजेनका उपाध्यक्ष भिक्टर गाओ अमेरिकाले “आवश्यकता भन्दा बढी प्रतिक्रिया” जनाएर बलुनहरू खसालेको बताउँछन्।"
"अमेरिकी सेनाले गत सप्ताहान्त लडाकु जेट विमानहरू प्रयोग गरेर आकाशबाट खसालेका तीनवटा सन्दिग्ध वस्तुको “चिनियाँ जासुसी”सँग सम्बन्ध भएको कुनै सङ्केत नपाइएको ह्वाइट हाउसले जनाएको छ।

ती वस्तुहरू ""व्यावसायिक वा अनुसन्धान गर्ने संस्थाहरूसँग सम्बन्धित हुनसक्ने र ती हानिकारक नहुनसक्ने"" राष्ट्रिय सुरक्षा प्रवक्ता जोन कर्बीले बताए।

अमेरिका र क्यानडाका अधिकारीहरूले अहिलेसम्म खसालिएका ती तीनवटै वस्तुको कुनै अवशेष फेला पार्न सकेका छैनन्।

बेइजिङको आरोप

बेइजिङले यसअघि अमेरिकालाई ""हिंसालाई प्रेरित गर्ने खालको चर्को प्रतिक्रिया"" दिएको आरोप लगाएको थियो।

अमेरिकाले यसै महिनाको सुरुमा साउथ क्यारोलाइनाको तटमा एउटा चिनियाँ बलुन खसालेको थियो।

चीनले जासुसीका लागि उक्त बलुन प्रयोग गरेको अमेरिकी आरोप थियो। तर चीनले त्यसलाई अस्वीकार गर्दै त्यो केवल मौसम अनुगमन गर्ने कार्यका लागि प्रयोग भएको बताएको थियो।

मङ्गलवारको दैनिक पत्रकार सम्मेलनमा कर्बीले आकाशबाा खसालिएका सन्दिग्ध वस्तुका अवशेषहरू फेला पारेर तिनको विश्लेषण नभएसम्म ती कुन उद्देश्यले वा कहाँबाट आएका थिए भन्ने निर्धारण गर्न गाह्रो हुने बताए।

अमेरिकी भनाइ

उनले भने, “हामीले यी तीनवटा वस्तु पीआरसी [जनवादी गणतन्त्र चीन] को जासुसी कार्यक्रमको हिस्सा थिए भन्ने कुनै सङ्केत पाएका छैनौँ वा त्यस्तो कुरालाई स्पष्ट औँल्याउन सक्ने केही देखेका छैनौँ ।""

अमेरिकी गुप्तचर निकायहरूले ठानेको भन्दै पहिले आएका कुराबारे उनले स्पष्ट गर्दै भने, ""ती केवल व्यावसायिक वा अनुसन्धानसंस्थाहरूसँग सम्बन्धित बलुनहरू हुनसक्छन्। त्यसैले ती हानिरहित हुनसक्छन्।""

तर हालसम्म कुनै पनि कम्पनी, संस्था वा सरकारले ती वस्तुहरू आफूले छाडेको दाबी नगरेको उनले बताए।

‘पहिलो प्रहार असफल’

सबैभन्दा पछिल्लो कारबाहीमा अमेरिकी एफ-१६ लडाकु विमानले ह्यूरन तालमाथि उडिरहेको वस्तुमा साइडविन्डर क्षेप्यास्त्र प्रहार गरेको थियो। तर पहिलो क्षेप्यास्त्रको निसाना चुकेको एक उच्च अमेरिकी सैन्य अधिकारीले पुष्टि गरेका छन्।

मङ्गलवार ब्रसल्स भ्रमणका क्रममा मार्क मिलीले भने, ""पहिलो प्रहार सफल भएन। दोस्रोले त्यसमा प्रहार गर्‍यो ।""

हवाईक्षेत्रमा पनि अन्य कुनै क्षति र असर नपर्नेगरी क्षेप्यास्त्र प्रहार गर्ने नीतिअनुसार उक्त वस्तुलाई ह्यूरन तालमा खसालिएको उनले बताए।

चिनियाँ विदेश मन्त्रालयको भनाइ

यसैबीच चीनको विदेश मन्त्रालयका एक प्रवक्ताले अमेरिकी प्रतिक्रियाको आलोचना गरेका छन्।

""अमेरिकामा नै धेरैले सोधिरहेका छन्- 'यस्तो महँगो कार्यले अमेरिका र यसका करदाताहरूलाई के फाइदा पुग्छ?'"" वाङ वेन्बिनले मङ्गलवार भने।

फेब्रुअरी ४ मा अमेरिकाले खसालेको चिनियाँ जासुसी बलुन भनिएको वस्तुको सेन्सर सोमवार एट्लान्टिक महासागरमा भेटिएको छ र त्यसलाई एफबीआईले विश्लेषण गरिरहेको बताइएको छ।

यूएस नोर्दन कमान्डले साउथ क्यारोलाइनाको तटबाट ""सबै प्रमुख सेन्सरहरूसहित महत्त्वपूर्ण अवशेषहरू"" फेला पारेको जनाएको छ।

त्यसबारे अमेरिकी सिनेटलाई मङ्गलवार सैन्य अधिकारीहरूले त्यसबारे एउटा गोप्य जानकारी दिएका थिए।

सिनेटका नेता चक शुमरले उक्त बलुन किन पहिले नै पत्ता लागेन भन्नेबारे सिनेटले अध्ययन सुरु गर्ने बताएका छन्।"
"यो विश्वकै सबैभन्दा अनौठो र खास सङ्ग्रहालय हुनुपर्छ। इतिहासलाई फरक आकार दिन प्रयोग भएका कलाकृतिहरूले भरिएको यो सङ्ग्रहालय सर्वसाधारणहरूका लागि भने अझै बन्द छ।

यो मात्रै एउटा सङ्ग्रहालय हो जहाँ ओसामा बिन लादेन मारिँदा उनले भिरिरहेको बन्दुक राखिएको छ। सँगै राखिएको छ सद्दाम हुसेनको छालाको ज्याकेट पनि।

यो अमेरिकी गुप्तचर निकाय सीआईएको गोप्य आन्तरिक सङ्ग्रहालय हो।

अमेरिकी राजधानीसँगै रहेको भर्जिनियामा अवस्थित सीआईए मुख्यालय भित्रको यो सङ्ग्रहालयमा सङ्कलित सामग्रीहरू गुप्तचर संस्थाको ७५ औँ वार्षिकोत्सवको अवसरमा भर्खरै व्यवस्थित गरिएका छन्।

बीबीसीसहित सानो सङ्ख्यामा पत्रकारहरूलाई हालै यो सङ्ग्रहालयमा सुरक्षा निगरानीमा विशेष पहुँच दिइएको थियो।

यहाँ प्रदर्शनीमा राखिएका ६०० वस्तुहरूमा शीतयुद्धकालताका प्रयोग हुने जासुसी उपकरणहरू मात्रै हुन सक्लान् भन्ने तपाईँको अनुमान हुनसक्छ।

तर यहाँ गोप्य सन्देश आदानप्रदानमा प्रयोग गरिने ग्याजेट, चुरोटको बट्टामा जडान गरिएको जासुसी क्यामरा, जासुसी क्यामरा जडान गरिएको परेवा र विस्फोट हुनसक्ने वाइन ग्लासहरू मात्र राखिएका नभई सीआईएका चर्चित पछिल्ला कारबाहीहरूमा प्रयोग र प्राप्त गरेका उपकरणहरू पनि छन्।

प्रदर्शनीमा राखिएका यस्ता कैयौँ सामग्री मध्येको एक पाकिस्तानमा ओसामा बिन लादेन बस्ने गरेको घरको नमुना पनि हो। सन् २०११ मा अल-कायदा नेता लादेनमाथि आक्रमण गर्नुअघि अमेरिकी राष्ट्रपतिलाई यही नमुना घर देखाएर जानकारी गराइएको र छापा मार्ने अनुमति मागिएको थियो।

""थ्रीडीमा बनाइएका यस्ता बस्तुहरूले नीति निर्माताहरूलाई सजिलो बनाइदियो सँगसँगै हाम्रो कारबाहीको लक्ष्य तय गर्न पनि सहयोग पुग्यो,"" सङ्ग्रहालयका निर्देशक रोबर्ट जेड बायर भन्छन्।

यसै वर्षको जुलाई ३० मा अमेरिकी क्षेप्यास्त्रले अफगान राजधानी काबुलको एउटा घरमा बसिरहेका अल-कायदाका नयाँ नेता अयमान अल-जवाहिरी मारिए।

यो सङ्ग्रहालयमा थपिएको सबैभन्दा नयाँ वस्तु चाहिँ जवाहिरीमाथि आक्रमण गर्नुअघि २०२२ को जुलाई १ मा राष्ट्रपति जो बाइडनलाई जानकारी गराउन प्रयोग गरिएको नमुना घर र परिसर हो।

जवाहिरीलाई घरको कौसीमा निस्किएका बेला आक्रमण गरिएको थियो र उनको गतिविधि अध्ययनका लागि अमेरिकी गुप्तचरहरूले महिनौँ खर्चिएका थिए।

""यसले प्रतिआतङ्कवाद अधिकारीहरूले आफ्नो लक्ष्यको जीवनशैलीलाई कसरी पछ्याउँछन् भन्ने देखाउँछ,"" बायर भन्छन्।

सङ्ग्रहालयको पहिलो आधा खण्डमा सन् १९४७ मा सीआईएको स्थापनादेखि शीत युद्धसम्म तथा सन् २००१ को सेप्टेम्बर ११ आक्रमण र त्यसपछिका प्रतिआतङ्कवाद कारबाहीहरूसँग सम्बन्धित सामग्री छन्। यहाँ राखिएका कतिपय सामग्री आक्रमणमा मारिनेहरूका आफन्तहरूले उपहार दिएका पनि छन्।

यो सङ्ग्रहालयका अवलोकनकर्ता चाहिँ सीआईएका आफ्नै कर्मचारी र औपचारिक भ्रमणमा आउने अन्य व्यक्तिहरू मात्रै हुन्।

यहाँ क्युवामा फिडेल क्यास्ट्रोलाई पदबाट हटाउन खोज्दा सीआईए असफल भएका प्रसङ्ग र इराकमा आम विनाशका हतियारहरू भेट्न असफल भएका सन्दर्भहरू पनि अटाइएका छन्।

""यो सङ्ग्रहालय इतिहासको प्रयोजनका लागि मात्रै होइन। हामी सीआईएका अधिकारीहरूलाई यहाँ ल्याउँछौँ र उनीहरूले यसका राम्रा र खराब दुवै इतिहासबारे थाहा पाउँछन्,"" बायर भन्छन्।

""भविष्यमा अझै राम्रो गर्नका लागि हामीले सफलता र असफलता दुवैबाट सिक्न जरुरी छ।""

यद्यपि सीआईएका कतिपय विवादास्पद पक्षहरू भने यहाँ खासै देखिँदैनन्। उदाहरणका लागि इरानमा प्रजातान्त्रिक विधिबाट निर्वाचित सरकारलाई अपदस्थ गर्न सन् १९५३ मा एमआईसिक्ससँग चालिएको संयुक्त कारबाही र सन् २००१ यता सन्दिग्ध आतङ्ककारीहरूलाई दिइएका यातनाको विषय खासै भेटिँदैनन्।

'हामी पुष्टि पनि गर्दैनौँ खण्डन पनि'

तस्बिर स्रोत, AFP

सङ्ग्रहालयको दोस्रो खण्डमा भने केही खास कारबाहीसँग सम्बन्धित सामग्रीहरू राखिएका छन्।

""हामी पुष्टि पनि गर्दैनौँ खण्डन पनि"" भन्ने वाक्य गुप्तचरसम्बन्धी थाहा हुने मानिसहरूका लागि परिचित नै हो। सङ्ग्रहालयमा यसको उत्पत्तिबारे पनि थाहा पाउन सकिन्छ।

सन् १९६०को अन्त्यतिर सोभियत युनियनको पनडुब्बी समुद्रमा हरायो।

अमेरिकाले उक्त पनडुब्बी रहेको स्थान पत्ता लगाएपछि सीआईएले अर्ब पति होवार्ड ह्युजेससँग मिलेर जहाजको भग्नावशेष र त्यसको सञ्चालनका लागि प्रयोग भएको प्रविधि निकाल्ने काम गरे।

यो सङ्ग्रहालयमा उक्त सोभियत पनडुब्बीको मोडल, यसमा प्रयोग भएका पोसाक, चुरोटको धुलो राख्ने एस्ट्रे लगायतका सामग्री पनि राखिएका छन्। यो जहाज निकाल्न गएका सीआईएका उपनिर्देशकले आफ्नो भेष बदल्न प्रयोग गरेका नक्कली कपाल पनि यहाँ प्रदर्शनीमा राखिएको छ।

बीचैमा भाँचिएका कारण अमेरिकाले यो पनडुब्बी पूर्ण मात्रामा बाहिर निकाल्न चाहिँ सकेन। तर केही भागहरू निकालिए।

तर उक्त जहाजभित्र भेटिएका अधिकांश वस्तुहरू अझैसम्म गोप्य राखिएको सङ्ग्रहालयका निर्देशकले जानकारी दिए।

ह्युजेजको ग्लोमर एक्सप्लोरर नाम गरेको जहाजको प्रयोग गरेर पनडुब्बी उत्खनन गर्न लागिएको बारे समाचारहरू पनि बाहिर आएका थिए।

यसबारे समाचारहरू आएपछि अधिकारीहरूले यसलाई ""हामी पुष्टि पनि गर्दैनौँ र खण्डन पनि"" भनेका थिए। जसलाई आजसम्म पनि प्रयोग गरिन्छ।

यो सङ्ग्रहालयमा सन् १९७९को इरान विद्रोहका समयमा नियन्त्रणमा लिइएका कूटनीतिज्ञहरूलाई उद्धारका लागि नक्कली चलचित्र बनाउने योजनाको पटकथा पनि राखिएको छ।

सङ्ग्रहालयको सिलिङमा पनि गुप्तचरीमा प्रयोग हुने विभिन्न कोड शब्दहरू राखिएका छन्।

यसको लक्ष्य भनेको सामाजिक सञ्जालमा कसैले राखिहाले पनि मानिसहरूले बुझ्न सक्छन् वा सक्दैनन् भन्ने परीक्षण गर्नु हो। कतिपय प्रदर्शनीमा राखिएका सामग्री अनलाइनमै उपलब्ध हुने भए पनि अधिकांश मानिसहरूका लागि यसमा पहुँच पाउन सहज छैन।"
"अमेरिकाको सङ्घीय जाँच ब्यूरो एफबीआईका निर्देशक क्रिस्टोफर रेले चीन ""हाम्रो आर्थिक र राष्ट्रिय सुरक्षाको लागि सबैभन्दा ठूलो दीर्घकालीन खतरा"" भएको र हालै भएको चुनाव सहित अन्य राजनीतिक गतिविधिमा हस्तक्षेप गरेको बताए।

एमआई फाइभ प्रमुख केन म्याकलमले आफूहरूले पछिल्लो तीन वर्षमा चिनियाँ गतिविधि विरुद्ध पहल दुई गुना बढी बनाएको र यो क्रम अझै जारी राख्ने दाबी गरे।

यूकेको सुरक्षासम्बन्धी निकाय एमआई फाइभले सन् २०१८ को तुलनामा चिनियाँ कम्युनिस्ट पार्टीसँग सम्बन्धित गतिविधिमाथि अनुसन्धान सात गुना बढी तीव्र बनाएको उनले बताएका हुन्।

के ताइवान विवादका कारण अमेरिका र चीन युद्धतिर लम्किन लागेका हुन्
चीन र ताइवानबीच कसरी बढ्यो तनाव, युद्ध भयो भने के हुन्छ

एफबीआईका रेले चीनले ताइवानलाई जबरजस्ती नियन्त्रणमा लिए उसले ""विश्वले देखेको सबैभन्दा डरलाग्दो व्यापारिक प्रतिबन्धहरूमध्ये एक भोग्ने"" चेतावनी दिए।

दुई निर्देशकहरूले लन्डन टेम्स हाउसस्थित एमआई फाइभको मुख्यालयबाट पहिलो पटक संयुक्त सार्वजनिक उपस्थिति जनाएका हुन्।

म्याकलमले चिनियाँ कम्युनिस्ट पार्टीले खडा गरेको चुनौतीले ""व्यापक प्रभाव पारेको"" बताए। रेले त्यसलाई ""बृहत्"" र ""चकित पार्ने खाले"" को संज्ञा दिए।

विभिन्न व्यवसायका प्रमुख कार्यकारी र विश्वविद्यालयहरूका वरिष्ठ व्यक्तिहरूलाई सम्बोधन गर्दै रेले चिनियाँ सरकार उपकरणहरूको प्रयोग गरेर ""तपाईँको प्रविधि चोर्न तयार रहेको"" चेतावनी दिए

यसबाट ""पश्चिमी व्यवसायहरूमा धेरै व्यवसायीहरूले ठानेकोभन्दा अझै गम्भीर खतरा"" भएको उनले बताए।

उनले ग्रामीण अमेरिकामा चिनियाँ कम्पनीहरूसँग जोडिएका व्यक्तिहरूले आनुवंशिक रूपमा परिमार्जित बीउ आविष्कार गरेका घटनाहरू उद्धृत गरे जसका लागि उनीहरूको अर्बौँ डलर र लगभग एक दशक समय खर्च भएको हुन सक्छ।

उनले चीनले ""ठूलो मात्रामा ठगी र चोरी"" गर्नका लागि साइबर जासुसलाई तैनाथ गरेको समेत बताए जस अन्तर्गत एक ठूलो ह्याकिङ कार्यक्रम रहेको छ।

म्याकलमले चीनसँग सम्बन्धित उदाहरणहरूको शृङ्खलालाई पनि औँल्याए।

उनका अनुसार एकजना ब्रिटिश उड्डयन विज्ञलाई अनलाइनमार्फत् आकर्षक रोजगारीको अवसर प्रस्ताव गरिएको थियो।

चिनियाँ गुप्तचर अधिकारीहरूका लागि काम गर्ने एक कम्पनीले सैन्य विमानको बारेमा प्राविधिक जानकारी सोध्नु अघि उनले दुई पटक चीनसम्मको यात्रा गरेको उनले बताए।

एफबीआई निर्देशकले भने चिनियाँ सरकारले न्यूयोर्कमा भएको संसदीय चुनावमा चीनले प्रत्यक्ष हस्तक्षेप गरेको भनाइ राखे।

चीनले तियानानमेन स्क्वायरमा भएको घटनाका आलोचक र पूर्व प्रदर्शनकारी समेत रहेका एक जना उम्मेदवार निर्वाचित नहोऊन् भन्ने हेतुले त्यसो गरेको उनले बताए।

उनीहरूले त्यसका लागि एक निजी अनुसन्धानकर्ता नियुक्त गरेको आरोप लगाइएको छ।

उनीविरुद्ध केही नभेटेपछि कार दुर्घटना र यौनकर्मीको प्रयोग गरेर विवाद सिर्जना गर्ने प्रयास भएको एफबीआई निर्देशकको भनाइ छ।

युक्रेनको युद्धबाट चीनले ""सबै किसिमका पाठ"" पढिरहेको रेले बताए। जसअन्तर्गत रुसविरुद्ध लगाइएका जस्ता प्रतिबन्धहरूबाट आफूलाई जोगाउने चीनको प्रयास समेत समाविष्ट भएको उनको तर्क छ।

चीनले ताइवानमा आक्रमण गरेको खण्डमा आर्थिक अवरोध यस वर्ष देखिएको भन्दा व्यापक हुने उनले बताए। चीनमा पश्चिमी लगानीहरू ठप्प र आपूर्ति शृङ्खलाहरू अवरुद्ध भइरहेका छन्।

एमआई फाइभका प्रमुखले नयाँ कानुनले जोखिम विरुद्ध लड्न मद्दत गर्ने जनाए।

तर यूकेले समाजका सबै पक्षहरूलाई जोखिमहरूबारे सचेत रहेको सुनिश्चित गरेर ""बलियो"" बन्न आवश्यक रहेको भनाइ राखे।

उनका अनुसार भिसा प्रणालीमा सुधार गर्दा चिनियाँ सेनासँग सम्बन्धित ५० भन्दा बढी विद्यार्थी यूकेबाट बाहिरिएका छन्।"
"सन् २००१ मा भएका दुई वटा घटनाका कारण पूरै विश्व हल्लियो।

सेप्टेम्बर ११ मा अमेरिकामा भएको आक्रमणपछि विश्व अन्यमनस्क थियो। त्यसको ठिक तीन महिनापछि डिसेम्बर ११ मा विश्व व्यापार सङ्गठन (डब्ल्यूटीओ) बहसको केन्द्रमा आइपुग्यो। त्यसमा विकसित घटनाक्रमको प्रभाव एक्काइसौँ शताब्दीको पूरै विश्वलाई पर्ने निश्चित थियो।

त्यसले अमेरिकामा भएका आक्रमणका कारण परेको प्रभावभन्दा धेरै मानिसको जीवन र जीविकोपार्जनमा ठूलो प्रभाव पार्न लागेको थियो। तर अझै पनि धेरै मानिसलाई त्यो घटनाबारे खासै थाहा छैन।

त्यस बेला डब्ल्यूटीओमा चीनको प्रवेश भएको थियो र त्यसले अमेरिका, युरोप र एशियाका अधिकांश देशका लागि परिस्थिति फेरिदियो।

वास्तवमा त्यसले तेल र धातुजस्ता औद्योगिक वस्तुमा पहुँच र स्वामित्व भएका देशहरूलाई बेग्लै प्रभाव पार्‍यो।

उक्त घटनाको आर्थिक र भूराजनीतिक महत्त्व एकदमै धेरै थियो तर पनि सर्वसाधारण मानिसले त्यसबारे खासै थाहा पाएनन्।

त्यसपछि विश्वमा देखिएको आर्थिक मन्दीको मुख्य कारण भनेको उक्त निर्णयबाटै भएको असन्तुलन थियो।

उत्पादन क्षेत्रको रोजगारी समेत गुम्नेगरी चीनमा गरिने आउटसोर्सिङविरुद्ध जी-सेभन राष्ट्रहरूमा उत्पन्न घरेलु असन्तुष्टिले कतिपय अवस्थामा राजनीतिक रूपमा क्षति पनि पुर्‍यायो।

अमेरिकी आशामा ठेस

डब्ल्यूटीओमा चीनलाई सदस्य बनाएर त्यहाँ आर्थिक उदारीकरण पठाउँदा राजनीतिक रूपमा पनि लोकतन्त्रतर्फ डोर्‍याउन सकिन्छ कि भन्ने आशा कतिपय पश्चिमा देशको थियो।

जस्तो कि भूतपूर्व अमेरिकी राष्ट्रपति बिल क्लिन्टनले ""लोकतन्त्रमा सबैभन्दा धेरै कदर गरिएको मूल्यमध्येको एक आर्थिक स्वतन्त्रतालाई चीनमा पठाइएपछि विश्वको सबैभन्दा धेरै जनसङ्ख्या भएको उक्त देश राजनीतिक स्वतन्त्रतातर्फ पनि अघि बढ्ने"" प्रतिबद्धता व्यक्त गरेका थिए।

उनले भनेका थिए, ""जब मानिसहरूमा सपना देख्ने मात्र होइन, सपना पूरा गर्ने स्वतन्त्रता हुन्छ तब उनीहरू आफ्नो कुरा पनि सुनियोस् भन्ने चाहन्छन्।""

तर यो नीति असफल भयो। चीनले आफ्नो वर्तमान अवस्थामै तीव्र रूपमा अघि बढ्न सुरु गर्‍यो।

अहिले चीन विश्वको दोस्रो सबैभन्दा ठूलो अर्थतन्त्र हो र चीन विश्वको सबैभन्दा ठूलो अर्थतन्त्र बन्ने निश्चितप्राय: छ।

चीनको यो अवस्थाबारे हालै वाशिङ्टन इन्टरन्याश्नल ट्रेड एशोसिएशनमा एक वक्ताका रूपमा बोल्दै चीनलाई डब्ल्यूटीओमा प्रवेश गराउने भूमिका खेलेकी अमेरिकी व्यापार प्रतिनिधि शार्लिन बार्शेफ्स्कीले आफ्नो धारणा राखेकी छन्।

उनले त्यहाँ चीनको आर्थिक खाकाले पश्चिमी देशहरूको ""राजनीतिक नियन्त्रणयुक्त तिमी कुनै रोचक र फरक देश बन्न सक्ने छैनौँ"" भनेर राख्ने गरेको विचारलाई ""केही हदसम्म अस्वीकृत"" गरिदिएको बताइन्।

उनले भनिन्, ""चीनको आर्थिक ढाँचाका कारण उसको फरकखाले नौलो क्षमता विकास भएको भन्न सकिँदैन तर के भन्न सकिन्छ भने पश्चिमी देशहरूले जुन प्रणालीलाई असङ्गत मानेका थिए वास्तवमा त्यो असङ्गत प्रणाली थिएन।""

चीनको आर्थिक विकास

सन् २००० अघिसम्म चीनको पहिचान भनेको प्लास्टिकका विभिन्न सामान र सस्ता सामान उत्पादकको रूपमा रहेको थियो।

तर त्यसबाट विश्व परिवर्तन भइरहेको थियो।

विश्व व्यापारमा चीन माथि उक्लिएपछि विश्वभरि नै एउटा ठूलो परिवर्तन आयो।

काम गर्न उत्साहित चिनियाँ जनसङ्ख्या, सुपर हाईटेक फ्याक्ट्रीहरू र चीन सरकार तथा पश्चिमी बहुराष्ट्रिय कम्पनीबीचको विशेष सम्बन्धको यस्तो शक्तिशाली गठबन्धन बन्यो कि त्यसले विश्वको अनुहसार नै फेरिदियो।

चीन बिस्तारै विश्वका सबैभन्दा ठूला कम्पनीको आपूर्ति सञ्जालको अङ्ग बन्दै गयो।

चीनमा उपलब्ध सस्ता मजदुरहरूले पश्चिमको उच्च जीवनस्तरका लागि आवश्यक हरेक सामानको उत्पादन गरिरहेका थिए।

अर्थशास्त्रीहरू यसलाई ""आपूर्तिको भूकम्प"" अर्थात् ""सप्लाई शक"" भन्ने गर्छन् र यसको असर एकदमै स्तब्ध पार्ने खालको थियो।

यसको असर अहिले पनि विश्वभरि देखा परिरहेको छ।

वैश्विक अर्थव्यवस्थामा चीनको सहभागिताले कैयौँ ठूला आर्थिक उपलब्धि हासिल भएको छ।

त्यसमा एउटा ठूलो जनसङ्ख्या गरिबीबाट मुक्त हुनु पनि हो।

डब्ल्यूटीओ सदस्य बन्नु अघिसम्म चीनमा ५० करोड मानिस गरिबीको रेखामुनि थिए।

अहिले त्यो सङ्ख्या शून्य भएको र यस बीचमा देशको अर्थव्यवस्था डलरका हिसाबले मूल्याङ्कन गर्दा १२ गुणाले बढिसकेको छ।

चीनमा विदेशी मुद्राको भण्डार १६ गुणाले बढेर २३० खर्ब डलर पुगेको छ।

सन् २००० मा चीन आफ्ना उत्पादन आयातका हिसाबले विश्वको सातौँ नम्बरमा रहेको थियो।

तर चाँडै नै यो विश्वको शीर्षस्थ निर्यातकर्ता बन्न पुग्यो।

चीनको आर्थिक वृद्धिदर अहिले पनि बर्सेनि ८ प्रतिशत छ। कुनै बेला त्यस्तो वृद्धिदर १४ प्रतिशतसम्म पुगेको थियो।

गत वर्ष यो १५ प्रतिशतमा स्थिर बन्यो।

कन्टेनर जहाजहरू विश्वव्यापारका मेरुदण्ड हुन्। डब्ल्यूटीओमा प्रवेश गरेपछि चीनमा आउनेजाने कन्टेनरको सङ्ख्या चार करोडबाट बढेर आठ करोड पुगेको थियो।

डब्ल्यूटीओमा सम्मिलित भएको एक दशकपछि सन् २०११ मा त्यस्ता कन्टेनरको सङ्ख्या तीनगुना बढेर १२ करोड ९० लाख पुगेको थियो।

गत वर्ष यो सङ्ख्या २४.५ करोड थियो र चीन पुग्ने आधा कन्टेनरहरू खाली थिए भने चीनबाट निस्किने सबै कन्टेनर भरिएका थिए।

पूर्वाधार विकास

चीनमा राजमार्गहरूको विकास पनि तीव्र गतिमा भइरहेको छ। सन् १९९७ मा चीनमा ४,७०० किलोमिटर लामा राजमार्ग थिए भने सन् २०२० मा बढेर १,६१,००० किलोमिटर पुगेको छ।

अहिले चीनमा विश्वकै सबैभन्दा लामो राजमार्ग सञ्जाल रहेको छ। त्यहाँ दुई लाखभन्दा बढी जनसङ्ख्या भएका ९९ प्रतिशत सहरहरू राजमार्गले जोडिएका छन्।

यस्ता पूर्वाधारका साथसाथै चीनलाई उत्पादन बढाउनका लागि धातु, इन्धन र खनिज तत्त्वको पनि आवश्यकता छ।

चीनमा तीव्र गतिमा बढिरहेको सवारीसाधन र विद्युतीय सामग्रीहरूको उत्पादनका लागि स्टीलको आवश्यकता छ।

सन् २००५ मा पहिलो पटक चीन स्टील निर्यातकर्ता बन्यो र अहिले विश्वको सबैभन्दा ठूलो निर्यातकर्ता भएको छ।

सन् १९९० को दशकमा चीनले वार्षिक रूपमा १० करोड टन स्टील उत्पादन गर्थ्यो।

डब्लूटीओको सदस्य बनेपछि सन् २०१२ मा चीनले वार्षिक रूपमा ७० करोड टनसम्म स्टील उत्पादन गरेको थियो।

सन् २०२० मा चीनले एक अर्ब टनको कीर्तिमान पनि भङ्ग गर्‍यो।

विश्वभरि उत्पादित स्टीलमध्ये चीनले मात्र ५७ प्रतिशत उत्पादन गर्छ र सन् २००१ मा विश्वभरि जति स्टील उत्पादन हुन्थ्यो त्यो अब चीन एक्लैले गरिरहेको छ।

सेरामिक टाएल र अन्य औद्योगिक प्रयोगका वस्तुमा पनि चीनको अवस्था यस्तै छ।

विद्युतीय सामान, कपडा, खेलौना र फर्निचरलगायतमा पनि चीन विश्वको आपूर्तिको सबैभन्दा मुख्य स्रोत हो।

अनि उसले विश्वभरिका उत्पादकहरूलाई उत्पादनको मूल्य घटाउन बाध्य पारिदिएको छ।

चीन डब्ल्यूटीओमा सदस्य बनेपछि उत्पादनहरूको मूल्य अस्वाभाविक रूपमा घटेको देखिएको थियो।

सन् २००० देखि २००५ बीच चीनमा उत्पादित कपडाको निर्यात दुई गुना बढ्यो। त्यस अवधिमा विश्वव्यापारमा चीन पाँचौँबाट तेस्रो स्थानमा आइपुग्यो।

सन् २००५ पछि कपडामा लाग्दै आएको कोटा प्रणाली हटाइएपछि चीनको अंश अझ बढ्न पुग्यो।

तर फेरि चीनमा उत्पादन लागत महँगो हुन थालेकाले बाङ्ग्लादेश र भियतनामजस्ता देशहरूमा उत्पादन बढ्दा गत वर्ष चीनको हिस्सेदारी ३२ प्रतिशतमा खुम्चिएको छ।

चीनलाई विश्व व्यापार सङ्गठनमा सम्मिलित गराउन भूमिका खेलेका चीनका मन्त्री लङ योङ्टुले विगत दुई दशकको परिवर्तनबारे पश्चिमा देशको भन्दा अलि भिन्न धारणा राखेका छन्।

उनी भन्छन्, ""चीनलाई डब्ल्यूटीओमा सहभागी गराउनु [अमेरिका वा पश्चिमी देशका लागि] ऐतिहासिक भूल थिएन। तर त्यसको बाँडफाँट वा लाभ असमान छ भन्ने मलाई लाग्छ।""

""वास्तविक कुरा के हो भने चीनले आफ्नो विकास हासिल गरेपछि उसले बाँकी विश्वलाई एउटा विशाल निर्यात बजार उपलब्ध गरायो।""

उनी सम्पत्तिको समान बाँडफाँट नहुँदा सरकारले आन्तरिक नीतिहरू बनाएर त्यसलाई नियमन गर्नुपर्ने बताउँछन्। तर त्यसो गर्नु सहज नभए पनि उनको बुझाइ छ।

उनी अर्कालाई आरोप लगाउनु उचित नभएको बताउँदै भन्छन्, ""चिनियाँ अनुपस्थितिमा अमेरिकी उत्पादनमूलक उद्योगहरू मेक्सिको पुग्न सक्छन् नि!""

डब्ल्यूटीओभित्र पनि चीनले ठूलो सफलता प्राप्त गरेको छ। अहिले अमेरिकामा पनि बाइडन सरकार चीनलाई रोक्ने खालका नीतिलाई परिवर्तन गरिहाल्ने हतारोमा छैन।

चीनलाई पश्चिमी देशहरूको एउटा मर्मत केन्द्र वा सस्तो उत्पादन स्थलका रूपमा हेरेका थिए। तर चीनले डब्ल्यूटीओको सदस्यतालाई त्योभन्दा धेरै प्राप्त गर्नका निम्ति उपयोग गरेको छ।

उदाहरणका लागि चीनले यस्तो गठबन्धन बनाएको छ जसबाट उसले नेट जीरो जलवायु परिवर्तनयुक्त आर्थिक क्रान्ति गर्नका लागि आवश्यक दुर्लभ प्राकृतिक स्रोतको आपूर्ति गर्न सक्छ।

चीनले विश्वभरि आफ्नो उद्योग विस्तार गरेको छ र ती उद्योगका पछाडि चिनियाँ सरकार उभिएको छ।

अमेरिकाले कूटनीतिक र आर्थिक रूपमा चीनलाई रोक्ने प्रयास गरिरहेको छ। उसले एशिया र युरोपमा गठबन्धन बनाइरहेको छ।

अमेरिकाकी भूतपूर्व व्यापार प्रतिनिधि शार्लिन बार्शेफ्स्की भन्छिन्, ""चीन केही समयदेखि यो एकदमै अलग खालको बाटोमा हिँडिरहेको छ। यसको अर्थ के हो? राष्ट्रकेन्द्रित आर्थिक खाका बलियो हुनु? यसमा तोकिएका उद्योगीलाई धेरै सहुलियत दिइन्छ।""

""चीन एउटा महाशक्तिका रूपमा अघि बढिरहेको छ र यो नयाँ दौडको नेता बनिरहेको छ। त्यसलाई उसले चौथो औद्योगिक क्रान्ति भनिरहेको छ। यसलाई सम्हाल्न धेरै कुरा गर्नुपर्छ। डब्ल्यूटीओले त्यसलाई नियन्त्रण गर्न सक्दैन।""

अहिले आएर २० वर्षपछि हेर्दा एउटा निर्णयले विश्वलाई पूरै परिवर्तन गरेको देखिन्छ। उक्त निर्णयमा धेरैले कमै ध्यान दिएका थिए।"
"एक चिनियाँ पानीजहाज भारतीय चासोबीच श्रीलङ्काको हम्बनटोटा बन्दरगाहमा आइपुगेको छ।

बन्दरगाह अधिकारीहरूका अनुसार युआन वाङ् ५ लाई श्रीलङ्काली जल क्षेत्रमा रहँदा कुनै काम नगर्ने सर्तमा त्यहाँ रोकिन दिइएको हो।

भारतले यसअघि उक्त पानीजहाज जासुसी गतिविधिमा प्रयोग हुनसक्ने भन्दै आफ्नो चासो व्यक्त गरेको समाचारहरूमा जनाइएको थियो।

श्रीलङ्काको विदेश मन्त्रालयका अनुसार उक्त पानीजहाजलाई अगस्ट २२ सम्म चिनियाँहरूले व्यवस्थापन गरिरहेको बन्दरगाहमा रहने अनुमति दिइएको हो।

कस्तो पानीजहाज?

विज्ञहरूलाई उद्धृत गर्दै रोयटर्स समाचार संस्थाले युआन वाङ् ५ चीनको पछिल्लो पुस्ताको जासुसी पानीजहाजमध्ये रहेको जनाएको छ।

यो पानीजहाजले भूउपग्रह, रकेट र अन्तरमहादेशीय बलिस्टिक क्षेप्यास्त्र प्रक्षेपणलाई निगरानी गर्न सक्छ।

कैयौँ भारतीय सञ्चारमाध्यमहरूले त्यसलाई ""दोहोरो प्रयोजनमा प्रयोग हुने जासुसी पानीजहाज"" भनेर व्याख्या गरेका छन्।

पानीजहाजसम्बन्धी वेबसाइटहरूले त्यसलाई अध्ययन, अनुसन्धान र अनुगमनसम्बन्धी जहाज बताउने गर्छन्।

भारतीय चासो

भारतीय न्यूज वेबसाइट एनडीटीभीले नयाँ दिल्लीले ""पानीजहाजको ट्र्याकिङ प्रणालीले श्रीलङ्का जाने क्रममा भारतका सुरक्षा पूर्वाधारका विषयमा जासुसी गरिने सम्भावनाबारे"" चासो व्यक्त गरेको जनाएको छ।

यसअघि जुलाईमा भारतीय विदेश मन्त्रालयका एक प्रवक्ताले आफ्नो सरकारले उक्त पानीजहाजको योजनाबद्ध भ्रमणलाई निरीक्षण गरिरहेको बताएका थिए।

उनले दिल्लीले आफ्नो सुरक्षा र आर्थिक स्वार्थहरूको बचाउ गर्ने बताए।

रोयटर्सको अनुसार भारतले उक्त पानीजहाजको यात्राबारे श्रीलङ्कासँग मौखिक रूपमा विरोध जनाएको थियो।

यस महिनाको सुरुमा श्रीलङ्काको विदेश मन्त्रालयले चीनलाई पानीजहाजले मागेको बन्दरगाहमा आश्रयको लागि आग्रहलाई अस्थायी रूपमा रोक्दै त्यसका लागि ""थप छलफल"" आवश्यक पर्ने जनाएको थियो।

बेइजिङको प्रतिक्रिया

चीनले त्यसको जबाफमा कुनै देशको नाम नलिई ""केही देशहरूले कथित 'सुरक्षा चासो' भनेर श्रीलङ्कालाई दबाव दिने काम पूरै औचित्यहीन"" रहेको बताएको थियो।

श्रीलङ्काले पछि उक्त पानीजहाजलाई बन्दरगाहमा रहने अनुमति दिइएको घोषणा गरेको थियो।

हाल गम्भीर आर्थिक सङ्कटमा रहेको श्रीलङ्कामा बेइजिङको बढ्दो प्रभावका माझ भारतीय चासो देखा परेको हो।

बेइजिङले श्रीलङ्कालाई बेल्ट एन्ड रोड अवधारणा अन्तर्गत एशियामा पूर्वाधार विकास गर्नका लागि अर्बौँ डलर ऋण दिएको छ।

यद्यपि ती सबैजसो आर्थिक सहायता श्रीलङ्कालाई फाइदा पुग्ने गरी भएका छैनन्।

उदाहरणका लागि सन् २०१७ मा चाइना मर्चेन्ट्स पोर्ट होल्डिङ्सले धेरैजसो सेअर लिएर हम्बनटोटा बन्दरगाहलाई ९९ वर्षका लागि भाडामा लिएको थियो।

विकास पाण्डे, बीबीसी न्यूज, दिल्ली

यो पानीजहाज विवादसँगै श्रीलङ्काले बारम्बार भारत र चीनबीच एकलाई रोज्नुपर्दा हुने कठिन कूटनीतिक सकस प्रतिबिम्बित भएको छ।

भारतले पानीजहाजका विषयमा श्रीलङ्कालाई दबाव दिएको भनिएका कुरा अस्वीकार गरेको छ।

तर यस पानीजहाज जोडिएको विषयमा उसले अप्रत्यक्ष प्रतिक्रियाको रूपमा आफ्नो ""सुरक्षा र आर्थिक स्वार्थहरूसँग सम्बन्धित जुन कुनै विकास क्रमलाई सजगतापूर्वक अनुगमन गरिरहेको"" जनाएको छ।

आर्थिक सङ्कटहरूसँग जुझ्ने क्रममा श्रीलङ्कालाई सहायता पठाउने देशहरूमा भारत अग्रपङ्क्तिमा थियो।

तर पछिल्लो विवादले त्यसलाई छायामा पार्न सक्ने देखिन्छ।"
"नामिबियाले दिएको ठूलो लक्ष्य पछ्याउने क्रममा नेपालले धैर्यपूर्ण ब्याटिङ गर्दै कीर्तिपुरमा आयोजित विश्वकप लीग-२ को खेल दुई विकेटले जितेको छ।

नामिबियाले दिएको २८६ रनको चुनौतीपूर्ण लक्ष्य नेपालले ४८औैँ ओभरमा आठ विकेट गुमाउँदै पूरा गरेको हो‍।

नेपालको यो जितमा थुप्रै कीर्तिमानहरू पनि बनेका छन्।

नेपालले एकदिवसीय क्रिकेटमा सबैभन्दा ठूलो स्कोर पछ्याएर हात पारेको यो पहिलो जित हो। यही खेलमा कप्तान रोहित पौडेलले एकदिवसीय खेलमा १,००० रन पूरा गरेका छन्।

यही खेलमा कुशल भुर्तेलले एकदिवसीय क्रिकेटमा पहिलो पटक शतक प्रहार गरे भने करण केसीले यही खेलमा पाँच विकेट हात पारे।

त्यसैगरी भुर्तेल र कप्तान पौडेलले ओडीआईमा नेपालको तर्फबाट सबैभन्दा बढी १३३ रनको साझेदारी गरे। तेस्रो विकेटका लागि यो जोडीले त्यस्तो कीर्तिमान बनाउने साझेदारी गरेका हुन्।

कीर्तिपुर क्रिकेट मैदानमा मङ्गलवार नेपाललाई जिताउन ओपनर कुशल भुर्तेलको ११५ रन बनाए। नेपालको जितमा कप्तान रोहित पौडेलले बनाएको अर्धशतक पनि महत्त्वपूर्ण रह्यो।

भुर्तेलले ११५ रनको शतकिय पारी खेलेका हुन्। त्यस क्रममा उनले ११३ बल खेल्दै १० चौका र चार छक्का प्रहार गरेका थिए।

नेपालले दोस्रो ओभरमै भरपर्दा शुरुवाती ब्याटर आसिफ शेखलाई विना रन गुमाएको थियो। ज्ञानेन्द्र मल्लले २५ रन बनाएर टोलीलाई लयमा ल्याउन प्रयास गरे। त्यसपछि क्रिजमा डटेका भुर्तेल र कप्तान पौडेलको जोडीले रनको गति बढाएका थिए।

पौडेल ३३.१ ओभरमा ७२ रन बनाएर आउट हुँदा नेपाल जितको दिशातिर अग्रसर भइसकेको थियो।

एउटा एन्डमा भुर्तेल डटिरहेपनि त्यसपछि आएका कुशल मल्ल (६ रन) र दीपेन्द्र सिंह ऐरी (७ रन) लामो समय टिकेनन्।

सन्दीप जोराले २८ रन जोडेर भुर्तेललाई साथ दिए भने करण केसीको आगमन पछि खेल पूर्णत नेपालको पक्षमा गयो। उनले अविजित २० रन बनाए।

जीतका लागि ३ रन आवश्यक परेका बेला भुर्तेल आउट भएका थिए। विजयी चौका हान्न त्यसपछि सन्दीप लामिछानेलाई पठाइएको थियो। तर उनी पहिलो बलमै आउट भएपछि त्यो भूमिका सोमपाल कामीले निभाए।

नामिविया विरुद्ध नेपालको यो पहिलो जित हो।

यसअघि खेलेको चार खेलमा नामिवियाले तीन वटै खेल जितेको थियो भने एउटा खेल वर्षाका कारण अवरुद्ध हुन पुगेको थियो।

त्यसैगरी भारतीय प्रशिक्षक मोन्टी देशाईले पनि जितका साथ राष्ट्रिय टोलीमा डेब्यु गरेका छन्।

यसअघि माइकल भान लिगेनले सानदार शतक प्रहार गर्दा नामिबियाले घरेलु टोली नेपालविरुद्ध २८५ रनको विशाल स्कोर बनाएको थियो।

टस हारेर ब्याटिङ पाएको नामिबियाका लागि भान लिगेनले १३३ रन बनाएका थिए। पूरै ५० ओभर खेल्दै उसले सबै विकेट गुमाएको थियो।

बलिङतर्फ नेपालका लागि करण केसीले पाँच विकेट तथा राष्ट्रिय टोलीमा फर्किएका सन्दीप लामिछानेले तीन विकेट लिएका थिए।

त्यस्तै सोमपाल कामी र कुशल मल्लले एक-एक विकेट लिए।

करण केसीको पाँच विकेट

सुरुमा विकेटका लागि सङ्घर्ष गरिरहेका तीव्र गतिका बलर करण केसीले अन्ततः पाँच विकेट लिन सफल भए।

खेलको ४० औँ ओभरमा आफ्नो पहिलो विकेट लिएका उनले खेलको अन्तिम ओभरमा पाँचौँ विकेट हात पारे।

इनिङ्सको अन्तिम बलमा बर्नार्ड स्कोल्ट्जलाई कप्तान रोहित पौडेलको हातबाट क्याच-आउट गराएसँगै उनको पाँच विकेट पूरा भएको थियो।

करण केसीले विश्वकप क्रिकेट लीगमा पाँच विकेट लिएको यो तेस्रो पटक हो।

यसअघि अमेरिकामा खेलेको लीग-२ शृङ्खलामा ओमानविरुद्ध खेलेको दुवै खेलमा ५-५ विकेट लिएका थिए।

सन् २०१८ मा फेब्रुअरी १४ कै दिन उनले नवौँ खेलाडीका रूपमा मैदानमा प्रवेश गर्दै क्यानडाविरुद्ध हार निकट पुगिसकेको अवस्थामा अविश्वसनीय प्रदर्शन गर्दै नेपाललाई जित दिलाएका थिए।

उनले ३१ बलमा ४२ रन बनाएपछि पाएको उक्त जितसँगै नेपालले एकदिवसीय मान्यता पायो भने टोली विश्वकप क्वालिफायरमा छनोट भएको थियो।

रोहित पौडेलको १,००० रन

मध्यक्रममा प्रभावशाली प्रदर्शन गरेका नेपाली कप्तान रोहित पौडेलले एकदिवसीय अन्तर्राष्ट्रिय ओडीआई क्रिकेटमा एक हजार रन पूरा गरेका छन्।

५५ रन बनाएपछि पौडेलको एक हजार रन पूरा भएको हो। यससँगै उनी ओडीआईमा हजार रन पूरा गर्ने पहिलो नेपाली खेलाडी बनेका छन्।"
"तिब्बतमा जन्मिएका बाइम्दाजी आन्वाङले न्यूयोर्क क्षेत्रमा बसोबास गर्ने चिनियाँ नागरिकहरूको गतिविधिबारे चिनियाँ पक्षलाई जानकारी उपलब्ध गराएको आरोप लगाइएको छ।

उनले तिब्बती समुदायभित्र पनि गुप्त सूचनाको सम्भावित स्रोतको मूल्याङ्कन गर्न सघाएको बताइएको छ।

यी अङ्गीकृत अमेरिकी नागरिक सोमवार पक्राउ पर्नुअघि न्यूयोर्क प्रहरीको सामुदायिक मामिला एकाइमा कार्यरत थिए।

दोषी ठहरिएमा उनलाई ५५ वर्षसम्मको जेल सजाय हुनसक्छ।

अभियोजनकर्ताहरूका अनुसार आङ्वाङ अमेरिकन आर्मी रिजर्भमा पनि नागरिक मामिला विज्ञको रूपमा कार्यरत छन्।

दस्तावेजहरूका अनुसार उनका बुवा सेवानिवृत्त चिनियाँ सैनिक र चिनियाँ कम्युनिस्ट पार्टी (सीपीसी) का सदस्य थिए।

उनकी आमा पनि सीपीसीको सदस्य र चिनियाँ सरकारी कर्मचारी थिइन्।

के छ आरोप?

उनलाई चिनियाँ वाणिज्य दूतावासका दुई अधिकारीहरूसँग सम्पर्कमा रहेको आरोप लागेको छ।

उनले न्यूयोर्क प्रहरीका वरिष्ठ अधिकारीहरूलाई औपचारिक कार्यक्रमहरूमा निम्त्याउनेगरी पहुँच बनाएको बताइएको छ।

अदालतमा प्रस्तुत विवरणमा भनिएको छ: “आन्वाङले आफ्ना चिनियाँ परिचालकसँग आफू न्यूयोर्क प्रहरीभित्र बढुवा हुन खोजेको र त्यसले गर्दा उनले चीनलाई सहयोग गर्दै देशको ‘प्रतिष्ठा’ राख्न सक्ने बताएका थिए।”

उनले गलत कुरा भनेको र औपचारिक कामकारबाहीमा बाधा पुर्‍याइएको बताइएको छ। अदालतमा प्रस्तुत कागजपत्रमा उनले जनगणतन्त्र चीनबाट पठाइएको उल्लेख्य रकम धेरै चोटि लिएको उल्लेख छ।

न्यूयोर्क प्रहरीका आयुक्तले एउटा विज्ञप्तिमा भनेका छन्, “उजुरीमा भनिए जस्तै बाइम्दाजी आन्वाङले देशका लागि लिएका सबै शपथको उल्लङ्घन गरेका छन्। त्यो अमेरिकाको लागि मात्र नभएर अमेरिकी सेना र न्यूयोर्क प्रहरीविरुद्ध पनि हुनेछ।”

के हो तिब्बत सम्बन्ध?

उनी तिब्बतमा जन्मिएका थिए।

मुख्य रूपमा बौद्धमार्गीहरूको विकट भूभाग तिब्बतमा चीनले स्वशासित क्षेत्रको रूपमा शासन गर्छ।

तर अधिकारवादी समूहहरू त्यहाँ बेइजिङले राजनीतिक र धार्मिक दबावहरू दिने गरेको आरोप लगाउँदै चीनले मानव अधिकार हनन जारी राखेको दाबी गर्छन्।"
"क्षेप्यास्त्र प्रविधि, परमाणु अस्त्र र आर्टिफिसिअल इन्टेलिजन्समा चीनले हासिल गरेको प्रगतिलाई लिएर कैयौँ पश्चिमा पर्यवेक्षकहरूले गम्भीर चिन्ता व्यक्त गरिरहेका छन्।

उनीहरूका भनाइमा सैनिक सामर्थ्यका हिसाबले 'नयाँ विश्व सन्तुलन'को चरण जारी रहेको छ।

राष्ट्रपति सी जिनपिङले चिनियाँ सुरक्षा फौज सन् २०३५ सम्म आधुनिकीकरण भइसक्नुपर्ने आदेश दिएका छन्।

उनका भनाइमा त्यो बेलासम्म उनीहरू 'विश्वस्तरको' सैनिक शक्ति बनिसक्नुपर्नेछ र सन् २०४९ सम्म 'युद्ध लड्ने र जित्ने' क्षमता हासिल गरिसक्नुपर्ने छ।

त्यो ठूलो काम हो तर चीन आफ्नो लक्ष्यमा अघि बढिरहेको छ।

ठूलो खर्च

चीनले आफ्नो रक्षा खर्च पारदर्शी नबनाएको र फरकफरक आँकडा प्रस्तुत गरेको भन्दै केही अन्तर्राष्ट्रिय विज्ञहरूको आलोचना खेप्ने गरेको छ।

बेइजिङले आफ्नो औपचारिक रक्षा खर्च सार्वजनिक गर्छ तर पश्चिमाहरूले चीनले आफ्ना सुरक्षा बललाई उपलब्ध गराउने बजेट त्योभन्दा उल्लेख्य रूपमा बढी भएको आकलन गर्छन्।

अमेरिकाबाहेक विश्वको अन्य देशभन्दा बढी अहिले चीनले रक्षा खर्च गर्ने विश्वास गरिन्छ।

वासिङ्टनस्थित सेन्टर फर स्ट्रेटिजिक एन्ड इन्टर्न्याश्नल स्टडिजका अनुसार चिनियाँ सैनिक बजेट वृद्धिले देशको सम्पूर्ण आर्थिक वृद्धिदरलाई कम्तीमा एक दशकयता जितेको छ।

गएको नोभेम्बरमा अमेरिकी रक्षा मन्त्रालयले चीनले यो दशकको अन्त्यसम्म आफ्नो परमाणु भण्डार चार गुणाले बढाउने भविष्यवाणी गरेको थियो।

चीनको सरकारी सञ्चारमाध्यमले उक्त दाबीलाई 'हावादारी र पक्षपाती अनुमान' भन्दै परमाणु शक्तिलाई 'न्यूनतम तहमा' राखिएको जनाएको थियो।

चीनले सन् २०३० को अन्त्यसम्म १,००० वटा परमाणु क्षमतायुक्त क्षेप्यास्त्र विकास गर्ने योजना बनाएको थियो।

तर विश्वव्यापी अस्त्र भण्डारको वार्षिक विश्लेषण प्रकाशित गर्ने स्टकहोम इन्टरन्याश्नल पीस रिसर्च इन्स्टिच्युटका विज्ञहरूले हालैका वर्षमा चीनले आफ्ना परमाणु क्षमतायुक्त क्षेप्यास्त्रको सङ्ख्या बढाएको उल्लेख गरेको छ।

अमेरिकासँग ५,५५० त्यस्ता अस्त्र रहेको र चीनले उक्त लक्ष्य भेट्टाउन अझै लामो समय लाग्ने भनिएको छ।

""चीनका परमाणु अस्त्र सबैभन्दा महत्त्वपूर्ण विषय हुन्,"" रोयल युनाइटेड सर्भिसेज इन्स्टिच्युट लन्डनकी भिर्ला नुआन भन्छिन्।

उनका अनुसार दुवै पक्षबीच विश्वासको ठूलो खडेरी छ र संवाद छैन।

हाइपरसोनिक भविष्य

हाइपरसोनिक क्षेप्यास्त्र ध्वनिको गतिभन्दा पाँच गुणा वेगवान् हुन्छन्।

उनीहरू अन्तर्महादेशीय बलिस्टिक क्षेप्यास्त्रजस्तो तेज हुँदैनन् तर उडानका क्रममा उनीहरूलाई राडारबाट पहिचान गर्न एकदमै जटिल हुन्छ र प्रतिरक्षा प्रणाली काम नलाग्ने हुनसक्छन्।

""चिनियाँहरूले आफूहरू धेरै पछाडि रहेको बुझेका छन् त्यही भएर उनीहरूले महत्त्वपूर्ण विकास गरेर अरू शक्तिलाई पछाडि पार्न चाहेका छन्,"" लन्डनस्थित किङ्स कलेजका जिनो लिओनी भन्छन्।

""हाइपरसोनिक क्षेप्यास्त्रहरू विकास गरेर उनीहरूले एउटा ढङ्गले आफ्नो लक्ष्य हासिल गर्न चाहिरहेका छन्।""

चीनले हाइपरसोनिक क्षेप्यास्त्र परीक्षण गरेको अस्वीकार गरेको छ।

तर यसै वर्षको गर्मीयाममा उसले गरेका दुईवटा रकेट परीक्षणले चिनियाँ सेना उक्त अस्त्र हासिल गर्ने चरणमा रहेको सङ्केत गरेको पश्चिमा विज्ञहरूले विश्वास गरेका छन्।

चीनले कस्तो प्रणाली विकास गरिरहेको हुनसक्छ भन्ने कुरा अस्पष्ट छ।

तर हाइपरसोनिक क्षेप्यास्त्रका दुईवटा प्रमुख प्रकार छन्:

पृथ्वीको वायुमण्डलको निश्चित क्षेत्रभित्रै रहने हाइपरसोनिक ग्लाइड क्षेप्यास्त्र र

फ्र्याक्शनल अर्बिटल बमबार्डमन्ट सिस्टम एफओबीएस भनिने न्यून उचाइमा उडान भरेर लक्ष्यमा तेज गतिमा प्रहार गर्ने प्रणाली

चीनले यी दुवै प्रणालीको मिश्रण गरेर एफओबीएस अन्तरिक्षयानमार्फत हाइपरसोनिक क्षेप्यास्त्र प्रहार गर्न सक्ने सफलता पाएको हुनसक्ने बताइएको छ।

डा. लिओनीले हाइपरसोनिक क्षेप्यास्त्र मात्रै आफैमा ठूलो नभए पनि उनीहरूले केही निशानाहरूलाई एकदमै जोखिमपूर्ण बनाउने उल्लेख गरे।

उनका अनुसार हाइपरसोनिक क्षेप्यास्त्रले एअरक्राफ्ट क्यारिअरको प्रतिरक्षालाई विशेष रूपमा अप्ठेरो बनाउँछ।

तर उनका अनुसार कतिपय पश्चिमा अधिकारीहरूले सैनिक अन्तरिक्ष प्रविधिमा खर्च बढाउने बलियो आधार जुटाउन चीनको हाइपरसोनिक क्षेप्यास्त्रको क्षमतालाई बढाइचढाइ प्रस्तुत गरेको हुनसक्ने पनि बताए।

आर्टिफिसिअल इन्टेलिजन्स र साइबर आक्रमण

चीन अहिले हस्तक्षेपकारी प्रविधि त्यसमा पनि विशेषगरि आर्टिफिसिअल इन्टेलिजन्सको प्रयोग गरी भावी सैनिक रणनीति विकास गर्न प्रतिबद्ध रहेको अमेरिकी रक्षा मन्त्रालयले जनाएको छ।

चीनको सैनिक विज्ञान प्रतिष्ठानलाई 'नागरिक र सैनिक गठबन्धन'बाट यो सम्भव तुल्याउन निर्देशन दिइएको छ। यसको अर्थ चीनको निजी क्षेत्रका प्रविधि कम्पनीहरू देशको रक्षा उद्योगसँग मिलेर काम गरिरहेका छन्।

खबरहरूमा चीनले सैनिक रोबोटिक र क्षेप्यास्त्र निर्देशन प्रणालीमा आर्टिफिसिअल इन्टेलिजन्सको प्रयोग गरिरहेको हुनसक्ने सङ्केत गरेका छन्। त्यसबाहेक मानवरहित हवाई र जलसाधनमा पनि आर्टिफिसिअल इन्टेलिजन्सको प्रयोग गरिएको हुनसक्छ।

हालैको एउटा विज्ञ मूल्याङ्कनले चीनले आफ्नो देशबाहिर ठूलो स्तरको साइबर गतिविधि गरिसकेको देखाएको थियो।

गएको जुलाईमा यूके, अमेरिका र ईयूले चीनलाई माइक्रोसफ्ट एक्सचेन्ज सर्भरलाई निशाना बनाउँदै ठूलो साइबर आक्रमण गरेको आरोप लगाएका थिए।

उक्त हमलाले विश्वभरका ३० हजार संस्थाहरूलाई प्रभावित बनाएको ठानिएको छ र त्यसको उद्देश्य व्यक्तिगत सूचना र बौद्धिक सम्पत्ति हासिल गर्ने सहित ठूलो स्तरको जासुसी गर्नु रहेको विश्वास गरिएको थियो।

विश्वको सबैभन्दा ठूलो नौसेना

चीनले विश्वको सबैभन्दा ठूलो जलसेना भएको देश बन्ने क्रममा अमेरिकालाई पछाडि पारेको छ। तर विज्ञहरूले जहाजको सङ्ख्याको साधारण तुलनाले मात्रै पनि जलसेनाको सामर्थ्य तुलना गर्ने विभिन्न आधारहरू प्रस्तुत गर्ने जनाएका छन्।

अहिले जलसेनाको क्षमतालाई आधार मान्दा अमेरिका धेरै अगाडि छ किनभने अमेरिकासँग ११ वटा एअरक्राफ्ट क्यारियर छन् भने चीनसँग दुईवटा। अमेरिकासँग परमाणु क्षमतायुक्त पनडुब्बी र ठूला युद्धपोत पनि बढी छन्।

तर चीनले आफ्नो जलसेनालाई अझ बलियो बनाउने अपेक्षा गरिएको छ।

त्रिशुङ्गा विश्वविद्यालयमा आबद्ध पिपुल्स लिबरेसन आर्मीका पूर्व वरिष्ठ कर्णेल झोउ बो हाल समुद्रमा आधारित जोखिमहरू कम गर्न चीनले आफ्नो जलसेनाको क्षमता बढाउनु एकदमै महत्त्वपूर्ण रहेको बताउँछन्।

उनी भन्छन्, ""हामीले लामो समय भोगिरहेको एउटा समस्या भनेको चिनियाँ जल क्षेत्रमा हामीले ठानिरहेको अमेरिकी उक्साहटमा हो।""

अमेरिकी जलसेनाले सन् २०२० देखि सन् २०४० सम्म चिनियाँ नौसेनाको जहाजको सङ्ख्या करिब ४० प्रतिशतले बढ्ने भविष्यवाणी गरेको छ।

अनिश्चित भविष्य

के चीन मुठभेड नगर्ने धारणाबाट बढी जोखिम उत्पन्न गराउने अडानतर्फ उन्मुख भइरहेको हो।

अहिलेको लागि चीनको अवधारणा 'लडाइँ नगरी जित हासिल गर्नु रहेको,' डा. लिओनी बताउँछन्।

तर केही समयपछि अहिलेको रणनीतिमा परिवर्तन आउन सक्ने उनको भनाइ छ।

'पूर्ण रूपमा आधुनिक नौ सैनिक शक्ति बनिसकेपछि एउटा त्यस्तो बिन्दु आउन सक्छ।""

तर वरिष्ठ कर्णेल झोउ पश्चिमा भयहरू निराधार रहेको बताउँछन्।

""अमेरिका जस्तो चीन विश्वका लागि प्रहरी बन्ने उद्देश्य राख्दैन,"" उनी भन्छन्।

""यदी चीन भविष्यमा बलियो भयो भने पनि उसले आफ्ना आधारभूत नीतिहरू कायमै राख्नेछ।""

चीनले भियतनामसँगको सन् १९७९ को लडाइँयता युद्ध गरेको छैन। त्यही भएर उसका कैयौँ सैनिक सामर्थ्यको परीक्षण नै भएको छैन।"
"सामान्य रूपमा त्यो ठूलो कुरा लाग्दैन थियो।

तर चीनका लागि त्यो कदम कूटनीतिक दुस्मनीको असह्य घोषणा थियो।

गत नोभेम्बरमा सो कार्यालय खुल्दा त्यो युरोपेली युनियनको देशमा ताइवानले आफ्नो नाम प्रयोग गरेर खोलेको पहिलो विदेश निकाय थियो।

यसले आफूलाई स्वशासित टापु बताउने ताइवानलाई आफ्नो भूभाग दाबी गर्ने चीनलाई आक्रोशित बनायो।

चीनसँगको सम्बन्ध नबिगार्न धेरै देशले ताइवानसँग औपचारिक सम्बन्ध राख्दैनन् र ताइवानको प्रतिनिधि कार्यालयलाई राजधानी ताइपेईको नाममा मात्रै खोल्न दिन्छन्।

युरोपमा लिथुएनीयाले फरक बन्ने साहस गर्‍यो।

यसका लागि चीनले लिथुएनिआको निन्दा गर्‍यो तर अन्यत्र प्रजातन्त्रको पक्षपातीको रूपमा प्रशंसा गरियो। जम्मा २८ लाख जनसङ्ख्या भएको देशलाई चीनविरुद्ध उभिएको रूपमा चित्रित गरियो।

चीनले कूटनीतिक सम्बन्ध घटाउँदा र व्यापार नियन्त्रण गर्दा पनि लिथुएनिआ टसको मस भएको देखिएन।

तर यो साता लिथुएनिआका राष्ट्रपति गीटानस नौसेडाले आफ्नो देशको सो कदम राम्रो भएको विषयमा आशङ्का व्यक्त गरेका छन् जुन प्रतिक्रियाको चीनले स्वागत गरेको छ।

""मलाई लाग्छ ताइवानको कार्यालय खोल्न दिनु गल्ती थिएन, नाम चाहिँ [गल्ती] थियो जुन मसँग सल्लाह गरिएको थिएन,"" उनले मङ्गलवार एक स्थानीय रेडिओलाई भने।

चीनको विदेश मन्त्रालयले गल्ती भएको भन्नु सही कदम भएको भन्दै तर त्यसले समस्या समाधान नगर्ने बताएको छ।

सो कदमका कारण लिथुएनिआका कम्पनीहरूले मूल्य चुकाउनु परिरहेको छ। लिथुएनिआका कम्पनी र त्यहाँका कम्पनीबाट पार्टपुर्जा खरिद गर्ने युरोपका अन्य कम्पनीहरूले चीनको व्यापारमा नियन्त्रण भोगेको बताएका छन्।

चीनले लिथुएनिआसँग व्यापार निषेध गर्न निर्देशन नदिएको बताएको छ तर युरोपेली युनियन ईयूले चीनले आयात रोकेको घटनाहरू पुष्टि गरेको बताएको छ। कूटनीतिक प्रयास सफल नभएमा चीनविरुद्ध विश्व व्यापार सङ्गठनमा उजुरी गर्ने ईयूले बताएको छ।

तर लिथुएनिआले चीनसँग नझुकेसम्म यसको सहज समाधान हुन गाह्रो छ।

नौसेडा र लिथुएनिआको सरकारले अहिलेसम्म चीनको दबावलाई झेलेका छन्। उनीहरूले चीनको ताइवान नीतिलाई सम्मान गर्ने बताउँदै ताइवानसँग सम्बन्ध राख्ने आफ्नो अधिकार भएको बताउने गरेका छन्।

तर पनि नौसेडाको 'गल्ती' शब्दले अहिलेसम्मको अडानमाथि प्रश्न चिन्ह खडा गरेको छ। उनले स्पष्ट रूपमा विदेशमन्त्रीलाई चीनसँगको तनाव कम गर्न निर्देशन दिएका छन्।

राष्ट्रपतिको प्रतिक्रियाले लिथुएनिआको विदेश नीति नेतृत्व गर्ने राष्ट्रपति र प्रधानमन्त्री इन्ग्रीडा सिमोनीटेबीचको शक्ति सङ्घर्ष पनि बाहिर ल्याएको छ।

सन् २०१९ मा नौसेडाले सिमोनीटेलाई राष्ट्रपतीय निर्वाचनमा पराजित गरेका थिए भने दुईबीच कोभिडको विषयमा पनि मतभिन्नता थियो।

लिथुएनिआको विदेश मन्त्रालयले बीबीसीलाई 'सरकार ताइवानलाई आफ्नो प्रतिनिधि कार्यालय खोल्न दिने कुरामा सरकारको अडान यथावत् रहेको' बताएको छ।

""प्रजातन्त्र र मानव अधिकारलाई विश्वव्यापी मान्यताका रूपमा समर्थन मिलीजुली सरकारको सहमति हो र यसले सरकारी कार्यक्रमको महत्त्वपूर्ण हिस्सा हो,"" एक प्रवक्ताले बताए।

'सानो तर बहादुर'

लिथुएनिआ सन् १९९१ मा सोभियत युनियनबाट स्वतन्त्रता घोषणा गर्ने पहिलो राष्ट्र हो। सो कदमले मध्य र पूर्वी युरोपमा प्रजातन्त्रको लहर सुरु भएको थियो।

हालैका दिनमा लिथुएनिआ युरोपमा चीनको सबैभन्दा कडा आलोचनको रूपमा प्रस्तुत भएको छ।

ताइवानबारे निर्णयका लागि इतिहासले प्रेरित गरेको पूर्वप्रधानमन्त्री एन्ड्रीअस कुबिलिउस बताउँछन्।

""हामी सधैँ आफूलाई नैतिक सिद्धान्तमा उभिएको सानो तर बहादुर देशका रूपमा हेर्छौँ,"" उनले भने। ""तर यो विषयमा हामीले कसरी कूटनीतिक नियम तोड्यौँ भन्ने मलाई थाहा छैन। यी विषयप्रति चीनको संवेदनशीलता उसको समस्या हो।""

यो विवादअघि लिथुएनिआले मध्य र पूर्वी युरोपेली देशहरूका लागि चीनको १७ + १ लगानी योजनाबाट आर्थिक फाइदा निराशापूर्ण रहेको भन्दै बाहिरिएको थियो।

एक प्रतिशत निर्यात मात्रै चीनमा हुने हुँदा चीनसँगको विवादबाट सबैभन्दा कम दबाव पर्ने युरोपेली राष्ट्रमा लिथुएनिआ पर्ने बताइन्छ।

र यसको क्षतिपूर्ति आफैमा एक आर्थिक शक्ति रहेको ताइवानले गरिदिन सक्ने सङ्केत देखिएको छ। यही साता चीनमा निर्यात हुन लागेको २०,००० बोतल लिथुएनिआको रम ताइवानको सुर्ती र मदिरा कम्पनीले किनेको छ।

बुधवार ताइवानले लिथुएनिआमा २० करोड अमेरिकी डलर बराबरको लगानी गर्ने योजना बनाइरहेको बताएको छ।

यसले चीनलाई अझ चिढ्याउने देखिएको छ। जसको सङ्केत नोभेम्बरमा ग्लोबल टाइम्समा प्रकाशित सम्पादकीयमा देखिएको थियो।

चीनको राज्य नियन्त्रित पत्रिकाको सम्पादकीयमा 'लिथुएनिआ जस्ता शक्तिले पश्चिमा विश्वको नेतृत्व लिएर एक चीन नीतिलाई विचलित' पार्ने कुनै अवसर नहुने लेखिएको थियो।"
"क्युबाको पक्षमा जासुसी गरेकोमा दुई दशक अघि दोषी ठहर भएकी एक जना अमेरिकी महिला टेक्ससको बन्दी गृहबाट रिहा भएकी छन्।

हाल ६५ वर्षकी पुगेकी उनले गुप्तचर विश्लेषकको रूपमा कार्यरत रहँदा गोप्य सूचनाहरू क्युबालाई उपलब्ध गराउने गर्थिन्।

अधिकारीहरूले उनले अमेरिकाले क्युबाको बारेमा जानेका लगभग सबै कुरा र अमेरिकी गुप्तचरहरूको परिचयसमेत सार्वजनिक गरिदिएको टिप्पणी गरेका छन्।

उनले आफू दोषी भएको स्विकार्दै ल्याटिन अमेरिकाबारे अमेरिकी नीतिका कारण त्यसो गर्न प्रोत्साहित भएको बताएकी थिइन्। उनले वासिङ्टनले क्युबामाथि लगाएको प्रतिबन्धलाई अमानवीय र अनुपयुक्त भएको बताएकी थिइन्।

कसरी पक्राउ परेकी थिइन

राष्ट्रपति जर्ज डब्ल्यु बुसको कार्यकालमा गुप्तचरी निकायका प्रमुख रहेकी मिसेल भान क्लिभले सन् २०१२ मा कंग्रेसलाई मोनटेसले ‘हामीले क्युबाका बारेमा थाहा पाएका सबै थोक र हामी त्यहाँ कसरी काम गर्छौँ भन्ने कुरा पुर्‍याइदिएको’ बताएकी थिइन्।

“त्यही भएर क्युबालीहरूलाई हामीलाई उनीहरूको बारेमा थाहा भएका सबै कुरा जानकारी थियो र त्यसलाई उनीहरूले आफ्नो अनुकूलतामा प्रयोग गर्न सक्थे। साथीहरूसँगको कुराकानीमा उनी क्युबाबारे अनुमानहरूलाई प्रभावित पार्न सक्थिन् र उनले आफूले प्राप्त गरेका सूचना अरू शक्तिहरूलाई दिने अवसर पनि पाइन्।”

पक्राउ परेपछि मनटेसमाथि चार जना गुप्तचरहरूको परिचय र ठूलो परिमाणमा गोप्य सामग्रीहरू उपलब्ध गराएको आरोप लागेको थियो। उनलाई २५ वर्षको जेल सजाय तोकिएको थियो।

फैसला सुनाउने न्यायाधीशले उनले ‘सम्पूर्ण देशलाई जोखिममा पारिदिएको’ आरोप लगाएका थिए। तर शीतयुद्धको समयमा पक्राउ परेका अन्य उच्च पदस्थ गुप्तचरहरू भन्दा पृथक् मोनटेसले व्यक्तिगत लाभभन्दा पनि विचारधाराबाट प्रभावित भएर ती कदम चालेकी थिइन्।

क्युबाको गुप्तचर निकायसँग काम गर्न उनले सहमति जनाउनुको आंशिक कारण ल्याटिन अमेरिकालाई लिएर रेगन प्रशासनले अँगालेको नीतिप्रतिको उनको विरोध थियो।

रक्षामन्त्रालयको इन्स्पेक्टर जेनेरलको एउटा प्रतिवेदनले अमेरिकाले निकारागुवामा युद्ध अपराध र कैयौँ मानवअधिकार उल्लङ्घनका जघन्य कसुर गरेको एउटा दक्षिणपन्थी विद्रोही समूह कन्ट्रासलाई समर्थन गरेकोमा उनी आक्रोशित भएको विश्वास गरेको छ।

निकारागुवामा अमेरिकी कदमप्रति आक्रोश व्यक्त गरेपछि प्रारम्भिक रूपमा उनलाई जोन होप्किन्स विश्वविद्यालयका एक जना सहकर्मी विद्यार्थीले सम्पर्क गरेका थिए।

पछि उनलाई न्यूयोर्क शहरमा एक जना क्युबाका गुप्तचरसँग परिचय गराइएको थियो। उक्त प्रतिवेदनका अनुसार निकारागुवालाई मद्दत गर्न ‘कुनै हिच्किचाहट बिना’ क्युबालीसँग काम गर्न सहमति जनाइन्।

अर्को वर्ष उनी हवाना तालिमका लागि गएकी थिइन्। त्यसपछि उनी डिफेन्स इन्टेलिजेन्स एजेन्सीमा आबद्ध भइन् जहाँ पछि उनी उक्त टापुको कम्युनिस्ट सरकारबारे वरिष्ठ विश्लेषकको पदसम्म पुगिन्।

लगभग दुई दशकसम्म उनले निरन्तर आफूसँग सम्पर्कमा रहेका क्युबाका जासुसलाई केही हप्ताको अन्तरालमा वासिङ्टन डिसीस्थित रेस्टुराँमा भेटिन र पेजरका माध्यमबाट साङ्केतिक भाषामा सम्प्रेषित अति गोप्य सूचनाहरू उपलब्ध गराइन्। उनलाई सर्ट वेभ रेडियोको माध्यमबाट आदेशहरू उपलब्ध गराउने गरिन्थ्यो।

अमेरिकी गुप्तचर अधिकारीहरूले एक जना सरकारी कर्मचारी क्युबाको पक्षमा जासुसी गरिरहेको हुनसक्ने गोप्य सूचना पाएपछि उनी सन् २००१ को सेप्टेम्बरमा पक्राउ परेकी थिइन्।

उनलाई पक्राउ गर्ने एक जना एफबीआई एजेन्टले मोन्टेस पक्राउ पर्दा उदासीन देखिएको बताए।

रिहा भएपछि उनी पाँच वर्ष निगरानीमा नै रहनेछिन भने उनले प्रयोग गर्ने इन्टरनेटलाई नै निरीक्षण गरिनेछ।

मोन्टेसलाई पक्राउ गर्ने एक जना एफबीआइ एजेन्ट पिट ल्यापले सीबीएस न्यूजसँग कुरा गर्दै उनले क्युबाका जासुसहरूसँग सम्पर्क गर्ने सम्भावना नरहेको बताएका छन्।

“उनको जीवनको त्यो कालखण्ड समाप्त भयो। उनले तिनीहरूका लागि जे गर्नु गरिसकिन्। म उनले आफ्नो स्वतन्त्रता गुमाउने कुरा सोच्न सक्दिनँ।”"
"कीर्तिपुर क्रिकेट मैदानमा पहिलो ब्याटिङ गरेको नेपालले १६८ रन जोडेको थियो। ऐरीले सर्वाधिक ५४ रन बनाए।

ऐरीले बलिङमा पनि चार विकेट लिएपछि प्रतिद्वन्द्वी टोली १६.१ ओभरमा ११८ रनमा समेटियो र ५० रनले पराजित भयो।

यसअघि काठमाण्डूमा नै भएको एकदिवसीय शृङ्खलामा भने नेपाललाई दुवै खेलमा हराएर पपुवा न्युगिनीले शृङ्खला जितेको थियो।

ऐरीले सोमवार २१ रन पूरा गर्दा १,००० टी-२० अन्तर्राष्ट्रिय रन पूरा गर्ने पहिलो नेपाली खेलाडी बने।

मध्यम लक्ष्य

नेपालको सुरुआत सोमवार पनि राम्रो हुन सकेन।

पहिलो ओभरमा १४ रन जोडेर ओपनर कुशल भुर्तेलले आक्रामक सुरुआत दिलाएका थिए।

यद्यपि ठूलो पारी खेल्ने मुड बनाएका उनी पाँचौँ ओभरमा आउट हुन पुगे। २२ बलमा पाँच चौकाको मदतले २५ रन बनाएका भुर्तेल लेगा साइकाबाट क्याच आउट भएका थिए।

लगत्तै अर्को ओभरमा रोहित पौडेल आउट भएपछि खेल ४४-२ को स्थितिमा पुग्यो।

त्यसपछि प्रतियोगितामा उच्च फर्ममा देखिएका ऐरीले ओपनर आसिफ शेखसँग मिलेर खेल अगाडि बढाए।

तर १२औँ ओभर नेपालको लागि निकै महँगो ओभर साबित भयो।

सो ओभरमा पपुवा न्यूगिनीका बायाँ हाते तेज गतिका बलर सेमो कामियाले नेपालका तीन खेलाडीहरूलाई आउट गरेर नेपाली ब्याटरहरुलाई ठूलो दबाव दिएका थिए।

उक्त ओभरको पहिलो बलमा आशिक आउट हुन पुगे।

उनी २९ रनमा रहँदा साइकाबाट समातिएका थिए भने तेस्रो बलमा उनका दाजु आरिफले कप्तान भालालाई सामान्य क्याच थमाउन पुगे।

त्यसपछि आएका दिलीप नाथ पनि बचेनन्। दोस्रो बलको सामना गर्ने क्रममा कामियाले उनलाई बोल्ड गरिदिए।

नेपालको ब्याटिङ अचानक ८२-५ को धरमराउँदो अवस्थामा पुगेको थियो।

यद्यपि ऐरीले रन जोडने काम जारी राखेका थिए। उनले आदिल आलमसँग मिलेर छैटौँ विकेटका लागि ३२ रनको साझेदारी गरे।

उदयीमान आलम १६औँ ओभरको अन्तिम बलमा आउट भए। उनले १२ बलमा १५ रन बनाएका थिए।

त्यसपछि आएका करण केसीले ऐरीसँग रनको वर्षा गर्दै नेपाललाई सुरक्षित स्कोर तिर लगेका थिए भने कीर्तिपुर मैदानमा उपस्थित दर्शकमा रोमाञ्च भरेका थिए।

केसीले १२ बल खेल्ने क्रममा ५ चौका र एक छक्का सहित अविजित ३३ रन जोडे।

ऐरीले २० औँ ओभरमा आफ्नो अर्धशतक पूरा गरे। ३८ बलको सामना गरेका उनले अविजित ५४ रन जोडे, जसमा ५ चौका सामेल छ।

कुल ३९ टी-२० खेलेका ऐरीले यो क्रममा एक शतक सहित पाँच अर्धशतक प्रहार गरेका छन्। जारी शृङ्खलामा मात्र उनले एक शतक र दुई अर्धशतक प्रहार गरेका हुन्।

यसअघि टी- २० मा नेपालबाट बढी रन प्रहार गर्ने पारस खड्काले ७९९ रन बनाएका थिए।"
"नेपाल टी-२० क्रिकेट लीग सुरु हुँदा त्यसलाई 'नेपालकै उत्कृष्ट फ्रेन्चाइज क्रिकेट' बनाउने दाबी गरिएको थियो। तर उक्त प्रतियोगिना नेपाली क्रिकेट इतिहासकै विवादास्पद बन्न पुगेको छ।

'स्पट फिक्सिङ', 'म्याच फिक्सिङ' र 'बेटिङ' जस्ता क्रिकेटलाई बदनाम गराउने विषयका कारण उक्त प्रतियोगिताले नकारात्मक चर्चा पायो र अन्ततः अहिले कानुनी अनुसन्धानको घेरामा तानिन पुगेको छ।

क्रिकेट टोलीले पुरस्कार नपाउने, खेलाडीहरूले तलब नपाउने, मालिकहरूको परिचय नखुल्ने, आयोजक बीचमै हराउने हुने जस्ता गम्भीर घटनाका कारण नेपाल टी-२० एउटा ठट्टाजस्तै बन्न पुगेको देखियो। त्यसको मारमा खेलाडीहरू परेका छन्।

उनीहरूले खेलेको पारिश्रमिक त पाएनन् नै, बेटिङ काण्डमा समेत उनीहरूको संलग्नताबारे छानबिन सुरु भयो। अविश्वासको नराम्रो वातावरण सिर्जना भयो र उनीहरूलाई हेर्न भरिने कीर्तिपुर मैदान खाली भयो।

स्थिति यस्तो बन्यो कि अहिले गृह मन्त्रालयको निर्देशनमा केन्द्रीय अनुसन्धान ब्यूरो सीआईबी, अख्तियार दुरुपयोग अनुसन्धान आयोग र नेपाली खेलकुदको नियामक निकाय राष्ट्रिय खेलकुद परिषद्ले छुट्टाछुट्टै ढङ्गबाट अनुसन्धान गरिरहेका छन्।

मुख्य निकाय नेपाल क्रिकेट सङ्घ क्यान भने प्रतियोगिता सकिएको महिना दिन पुग्न लाग्दा समेत मौन छ।

कसकसले गर्दैछन् छानबिन

केन्द्रीय अनुसन्धान ब्यूरो सीआईबीको छानबिन म्याच फिक्सिङ र स्पट फिक्सिङमा केन्द्रित छ।

त्यसमा ब्यूरोले भूतपूर्व राष्ट्रिय खेलाडी मेहबुब आलम र प्रतियोगिता खेलेका खेलाडी आदिल आलमलाई पक्राउ गरी अनुसन्धान अगाडि बढाएको छ।

सीआईबीले छानबिन सकिएपछि सत्यतथ्य सार्वजनिक गर्ने छ।

म्याच फिक्सिङ र बेटिङ नेपालमा अपराध मानिन्छ।

राष्ट्रिय खेलकुद विकास ऐन २०७७ को दफा ३३ मा खेल फिक्सिङ गरेको ठहरिएमा तीन वर्षसम्म कैद र ५०,००० रुपैयाँसम्म जरिवाना गरी सो कसुर गर्दा कुनै रकम लेनदेन गरेको भए त्यस्तो लेनदेन गरेको रकम समेत जफत गर्नुपर्ने उल्लेख छ।

अख्तियार दुरुपयोग अनुसन्धान आयोगले नेपाल टी-२० को विषयमा अनुसन्धान गरिरहेको छ।

ग्लोबल टेन्डरबिनै एउटा कम्पनीलाई आयोजनाको अधिकार दिनु र श्रम स्वीकृति नलिईकन विदेशी खेलाडीहरूलाई प्रतियोगितामा खेल्न दिएको विषयमा आयोगको अनुसन्धान केन्द्रित रहेको बुझिएको छ।

राष्ट्रिय खेलकुद परिषद्ले पाँच-सदस्यीय छानबिन कार्यदल गठन गरेको छ।

कार्यदलका अध्यक्ष राष्ट्रिय खेलकुद परिषद् कार्यकारी समितिका सदस्य एकेन्द्र कुँवरले भने, ""नेपाली क्रिकेट जगत्‌कै साख गिर्न नदिन हामी निकै गम्भीर ढङ्गले अनुसन्धान गरिरहेका छौँ। क्रिकेट खेललाई दुर्घटनाबाट जोगाउनुपर्छ। दोषीहरू कोही छन् भने उनीहरू माथि कारबाही हुनेछ।""

राखेप कार्यदलले फिक्सिङको विषयमा सीआईबीको रिपोर्टलाई पर्खिने जनाएको छ।

बाँकी विषयमा विशेषगरी नेपाल सरकारको नियमहरूको उल्लङ्घन र अनियमितताको विषयमा कार्यदल जाँच गरिरहेको छ।

क्यानले बिनाटेन्डर सेभन थ्री स्पोर्ट्सलाई प्रतियोगिता आयोजनाको जिम्मा दिनुको कारण, सरकारको स्वीकृतिबिना नियमविपरीत विदेशी खेलाडीहरूलाई प्रतियोगिता खेलाइएको विषयमा छानबिन गरेको छ।

कार्यदलका एक सदस्य भन्छन्, ""यदि आज बिना श्रम स्वीकृति विदेशी खेलाडीलाई खेल्न दिने हो भने भोलि फुटबल क्लबहरूले पनि त्यसलाई अनुसरण गर्ने खतरा हुनेछ।""

त्यस्तै टीमले अझैसम्म पारिश्रमिक नपाएको विषय, बेपत्ता भएको सेभन थ्री स्पोर्ट्स, प्रतियोगिताको लागि गठित गभर्निङ काउन्सिलका कामबारे पनि छानबिन भइरहेको देखिन्छ।

छानबिन कार्यदलको प्रतिवेदनले नेपाली क्रिकेटलाई बदनाम हुनबाट रोक्न सक्षम हुन्छ वा हुँदैन त्यो चासोको विषय बनेको छ।

पुरस्कार र पारिश्रमिक अझै दिइएन

विजेता र उपविजेता टीमको पुरस्कार, खेलाडीहरूले पाएको व्यक्तिगत पुरस्कार र कतिपय टीमका खेलाडीहरूले अहिलेसम्म पारिश्रमिक पाएका छैनन्।

प्रतियोगितामा विजेताका लागि ५५ लाख रुपैयाँ घोषणा गरिएको थियो।

प्रत्येक खेलको प्लेअर अफ द म्याचलाई ४०,००० रुपैयाँ प्रदान गर्ने भनिएको थियो। यी सबै जम्मा गरी दिनुपर्ने रकम एक करोड रुपैयाँभन्दा बढी देखिन्छ।

त्यो पारिश्रमिक कसले दिन्छ? के सेभन थ्री स्पोर्ट्सका मालिक जतिन अलुवाहलिया नेपाल फर्किन्छन्?

के सम्झौता गरे बमोजिमको बाँकी रकम क्यानले पाउँछ होला? सेभन थ्री स्पोर्ट्सको आठवर्षे सम्झौता अब के होला?

यी विषयमा क्यानले अहिलेसम्म आधिकारिक रूपमा कुनै जानकारी सार्वजनिक गरेको छैन।

नेपाल टी-२० का लागि क्यानका कार्यवाहक सचिव प्रशान्तविक्रम मल्लको अध्यक्षमा गठित गभर्निङ काउन्सिल अब के हुन्छ?

क्यान सदस्य दाउद अन्सारी भन्छन्, ""यसको जबााफ गैरकानुनी रूपमा सेभन थ्री भित्र्याउने क्यानका अध्यक्ष, कार्यवाहक सचिव र कोषाध्यक्षले दिनुपर्छ। गभर्निङ काउन्सिलले पनि नेपाल टी-२० का कारण उत्पन्न सबै परिस्थितिको जबााफ दिनुपर्छ। केही नभए जसरी सुतेर बस्न पाइन्नँ।""

कसरी सुरु भयो विवाद

क्यानले बिनाप्रतिस्पर्धा नेपाल टी-२० लीगको सम्पूर्ण अधिकार भारतीय कम्पनी सेभन थ्री स्पोर्ट्सलाई दिने निर्णय गरेसँगै विवाद सुरु भएको थियो।

दुई वर्षअगाडि नाम नै नसुनिएको र आर्थिक स्रोत बलियो नदेखिएको भारतीय कम्पनी सेभन थ्री स्पोर्ट्सलाई क्यानले झन्डै ४२ करोड रुपैयाँमा १० वर्षको लागि नेपाल टी-२० को आयोजना अधिकार दिएपछि त्यसमा थुप्रै प्रश्न उठेका थिए।

आलोचना बढ्न थालेपछि क्यान उक्त निर्णयबाट पछि हट्ने प्रक्रियामा गयो।

तर केही समयपछि सोही कम्पनीलाई 'व्यापारिक तथा रणनीतिक साझेदार' बनाउँदै क्यानले नेपाल टी-२० को आयोजनाको अधिकार सुम्पियो। समय भने १० बाट आठ वर्षमा घट्यो।

आलोचना झन् चर्कियो। क्यानकै सात बोर्ड सदस्यले 'नोट अफ डिसेन्ट' अर्थात् आफ्नो फरक मत लेखे।

ग्लोबल टेन्डर नगरी विदेशी कम्पनीलाई सीधै आयोजनाको अधिकार दिन नहुने भन्दै सर्वोच्च अदालतमा मुद्दा दायर भयो।

सञ्चारमाध्यममा त्यसबारे समाचार र टिप्पणीहरू पनि प्रकाशित भए।

आलोचनाको कारणमा भनिएको थियोः ""आर्थिक स्रोत नदेखिएको अपरिचित कम्पनीलाई त्यति ठूलो आयोजनाको जिम्मा दिनु हुँदैन। सो कम्पनीको विधानमा नै फिक्सिङ र बेटिङजस्तो विषय उल्लेख भएकोले नेपाली क्रिकेटलाई नराम्रो असर पर्नेछ। म्याच फिक्सिङ हुन सक्छ वा उनीहरू बीचमै भाग्न पनि सक्छन्।

भारतीय अदालतमा मात्र मुद्दा लाग्ने सो सम्झौताको थुप्रै बुँदाहरूमाथि आलोचना भयो।

यी घटनाक्रमले प्रतियोगिता स्वच्छ ढङ्गबाट हुनेछैन भन्ने सङ्केत देखाइरहको थियो।

प्रतियोगितासम्बन्धी अधिकांश गतिविधिहरू खुला रूपमा भएको थिएन।

यतिसम्म की अझैसम्म प्रतियोगिता खेल्ने ६ वटा टोलीका मालिकहरू सार्वजनिक भएका छैनन्।

प्रतियोगिता आयोजना गर्न राष्ट्रिय खेलकुद परिषद् राखेपको स्वीकृति आवश्यक पर्थ्यो।

क्यानले त्यो स्वीकृति लिएको दाबी गरिरहे पनि राखेपले त्यस्तो कुनै अनुमति नदिएको जनाएको छ।

क्यानले राखेपको स्वीकृति अन्तिम समयमा त पायो। तर आवश्यक कागजात नदिएको भन्दै राखेपले विदेशी खेलाडीहरूको श्रम स्वीकृतिको पत्र दिएन।

तर श्रम स्वीकृति नलिईकनै क्यानले प्रतियोगिता सञ्चालन गर्ने निर्णय गर्‍यो।

प्रतियोगिताको अघिल्लो दिन सार्वजनिक गरिएको मुख्य प्रायोजक बेटिङसंग आबद्ध कम्पनी देखिएको थियो। जसमा प्रश्न उठेको थियो।

तर यी तमाम विवादास्पद विषयहरूलाई बेवास्ता गर्दै क्यानले प्रतियोगिता आयोजना गर्‍यो।

नोट अफ डिसेन्ट लेख्ने क्यानका केन्द्रीय सदस्य अन्सारी भन्छन्, ""खेल हुनु अगावै अब के हुन्छ भनेर सबैले नाङ्गो आँखाले देखिसकेका थिए। हाम्रा पदाधिकारीहरूले मात्र देख्न चाहेनन्। हामीले कति सावधान गरायौँ। तर अचम्म के भने उनीहरू कसैको केही सुन्न तयार नै थिएनन्।""

आखिर प्रतियोगिताअगाडि जे आशङ्का गरिएको थियो, त्यही नै भएको देखियो।

सुरुदेखि नै खेलमा फिक्सिङको खबरहरू सार्वजनिक भए। खेलाडीदेखि टिप्पणीकारहरूले त्यस विषयमा मुख खोले।

विदेशी खेलाडीहरू, प्रशिक्षक एकाध खेल खेल्दै धमाधम घर फर्किन थाले।

अन्ततः प्रतियोगिताकै बीचमा साझेदार सेभन थ्री स्पोर्ट्सका अधिकारीहरूले नेपाल छाडे।

पारिश्रमिक नपाएर खेलाडीहरू मैदान प्रवेश गर्न नै आनाकानी गर्ने अवस्था सिर्जना भयो। खेल समयमा सुरु हुन सकेन।

यति सम्म कि काठमाण्डू नाइट्सले प्रशिक्षक, व्यवस्थापक र वैकल्पिक खेलाडीबिना निरीह भएर खेल्नुपर्ने स्थिति कीर्तिपुर मैदानमा देखियो।

क्रिकेट हेर्न भरिभराउ हुने कीर्तिपुर मैदानमा प्रवेश निःशुल्क गरे पनि दर्शकहरू छिरेको देखिएन।

क्रिकेटप्रेमीहरू बिग्रिएको नेपाली क्रिकेटको छविमा अब कसरी सुधार होला भन्ने चिन्तामा छन्। त्यसै पनि नेपालको एकदिवसीय अन्तर्राष्ट्रिय क्रिकेट (ओडीआई) को हैसियत जोगाउनुपर्ने चुनौती छ।"
"के चीनले क्याप्टन अमेरिकाको आफ्नै संस्करण बनाउने प्रयत्न गरिरहेको छ? अमेरिकी गुप्तचरीले त्यस्तै भनेको छ। तर बढाइचढाइभन्दा पर गएर भन्नुपर्दा सुपर सेनाको सम्भावना अस्वाभाविक छैन र त्यसमा चीन मात्रै इच्छुक होइन।

खर्च गर्नका लागि यथेष्ट पैसा भएका देशहरूले सैन्य क्षमतामा अगाडि बढ्न प्रविधिको प्रयोग गर्ने गरेका छन्।

डक्ट टेप लिनुहोस्। यो अमेरिकाको इलिनोयस्थित हातहतियार बनाउने एउटा कारखानाकी कामदारको सुझावको परिणाम हो।

भेस्टा स्टाउड्टका छोराहरू द्वितीय विश्वयुद्धका बेला अमेरिकी नवसेनामा कार्यरत थिए। पातलो टेपले उनीहरूको लुगा भिज्ने पीरले उनले पानीले नभिज्ने टेप बनाइन्।

उनले आफ्ना सुपरभाइजरहरूको साथ पाइनन्, तर राष्ट्रपतिलाई पत्र लेखेपछि उनी सफल भइन्। राष्ट्रपतिले उनको परिकल्पनालाई वास्तविकतामा बदल्न निर्देशन दिए।

यदि सैन्य आवश्यकताले हामीलाई राम्रो टेप दिन सक्छ भने यसले अरू के गर्न सक्छ?

सन् २०१४ मा तत्कालीन राष्ट्रपति अमेरिकी बाराक ओबामाले पत्रकारहरूलाई भनेः ""खासमा हामीले आइरनम्यान बनाउन लागेको घोषणा गर्न म यहाँ उपस्थित भएको हुँ।""

उनको कुरा सुनेर त्यहाँ हाँसो गुन्जियो।

तर राष्ट्रपति ओबामा गम्भीर थिएः ट्याक्टिकल एसल्ट लाइट अपरेटर सुट अर्थात्‌ टेलोस भनिने एउटा रक्षात्मक पोशाक बनाउने योजनामाथि अमेरिकी सेनाले काम थालिसकेको थियो।

भिडिओ गेमजस्तै लाग्ने एउटा प्रवर्द्धनात्मक भिडिओमा त्यो पोशाक लगाएका व्यक्ति शत्रुको एउटा जेलमाथि धावा बोल्दै गरेको र उनीमाथि चलाइएका गोली फर्कने गरेको देखियो।

आइरनम्यान बनेन। पाँच वर्ष भयो, त्यो प्रयास सकियो।

तर पोशाकका निर्माताहरू त्यसमा प्रयोग भएका सामग्री अन्यत्र पनि काम लाग्न सक्ने विश्वास गर्छन्।

सेनाहरूले क्षमता सुदृढीकरणका लागि खोजी गरिरहेका केही विश्वासलाग्दा प्रविधिमध्ये 'एक्सोस्क्लेटन' एउटा हो।

सुदृढीकरण गर्ने कुरा नयाँ होइन। प्राचीन समयदेखि नै अस्त्र, उपकरण तथा प्रशिक्षणको दिशामा प्रगतिहरू हासिल गर्दै सैन्य क्षमता सुदृढ गरिएको पाइन्छ।

तर वर्तमान समयमा सैन्य सुदृढीकरणको अर्थ प्रत्येक सैनिकलाई राम्रा बन्दुक उपलब्ध गराउनुभन्दा धेरै बढी कुरा हुन्छ।

त्यसको अर्थ प्रत्येक सैनिकको अवस्थामा परिवर्तन ल्याउनु भन्ने हुन्छ।

सन् २०१७ मा रुसी राष्ट्रपति भ्लादिमिर पुटिनले मानव जातिले चाँडै ""परमाणु बमभन्दा पनि नराम्रो कुराको विकास गर्न सक्ने"" चेतावनी दिएका थिए।

गत वर्ष अमेरिकी न्याश्नल इन्टेलिजेन्सका पूर्वनिर्देशक जोन र्‍याटक्लिफले त्योभन्दा पनि अगाडि बढेर चीनमाथि कडा आरोप लगाए।

""जैविक रूपमा सुदृढ क्षमता सहितका सेनाको विकास गर्ने आशामा चीनले पिपुल्स लिबरेशन आर्मीका सदस्यहरूमाथि मानव परीक्षण पनि गरेको छ। शक्ति आर्जन गर्ने चाहना सामु बेइजिङ्गका लागि कुनै नैतिक सीमाहरू छैनन्,"" द वाल स्ट्रीट जर्नलमा उनले लेखेका थिए।

चीनले त्यसलाई ""झूटा कुराहरूको सङ्ग्रह"" को सङ्ज्ञा दियो।

महत्त्वाकाङ्क्षा र वास्तविकता

रोलक्रमभित्र एक सुपर सैनिक खोज्नु सेनाहरूका लागि एउटा कष्टकर परिदृश्य हुन सक्छ। एउटा यस्तो सैनिकको परिकल्पना गर्नुहोस् जसले पीडाहरू खेप्न सक्छ। अति चिसोमा उसलाई केही हुँदैन, उसलाई निद्रा चाहिँदैन।

तर आइरनम्यान बनाउने अमेरिकी प्रयासहरू जस्तै प्रविधिको सीमितताले त्यस्तो महत्त्वाकाङ्क्षालाई पूरा हुन दिँदैन।

जीनमा सम्पादन गर्ने, एक्सोस्क्लेटन र मानव-यन्त्र बीचको सहकार्य जस्ता प्रविधिको चीनले ""सक्रियतापूर्वक खोजी"" गरिरहेको दाबी सन् २०१९ मा दुई अमेरिकी प्राज्ञहरूको एउटा प्रतिवेदनमा गरिएको थियो।

मुख्यतया चिनियाँ सैन्य रणनीतिकारहरूका टिप्पणीमा आधारित भई त्यो प्रतिवेदन तयार पारिएको थियो।

सन् २०१८ मा चिनियाँ वैज्ञानिक ख जिएन्क्वेले संसारमा पहिलोचोटि जिन सम्पादन गरेर बच्चा विकसित गरेको घोषणा गरे।

हङ्‌कङमा आयोजित जिनोम सम्मेलनमा बोल्दै उनले एचआईभी लाग्न नसक्ने गरी दुई जुम्ल्याहा बालिकाको जिन सम्पादन गरेकोमा आफूलाई 'गर्व' लागेको पनि बताए।

धेरै वैज्ञानिकले उनको त्यस्तो घोषणाको निन्दा गरे भने एक जनाले त्यसलाई 'दानवीय' कार्यकै सङ्ज्ञा दिए।

चीनसहित अधिकांश देशमा जिन सम्पादन अर्थात् मानव वंशाणुमा परिवर्तन गरी परीक्षण गर्ने कार्य प्रतिबन्धित छ।

हुन त ती वैज्ञानिकले आफ्नो नतिजाको बचाउ गरे। तर सरकारी प्रतिबन्धको अवज्ञा गरेको अभियोगमा उनले जेलसजाय पाए।

प्राध्यापक खले आफूले जिन सम्पादन गर्न प्रयोग गरेको दाबी गरेको 'क्रिस्पर' नामक टुल सन् २०१२ मा विकसित गरिएको थियो।

यो प्रक्रियाअनुसार 'मलेक्युलर सिजर्ज' अर्थात् 'आणविक कैँची' प्रयोग गरेर डीएनएको निर्दिष्ट त्यान्द्रो काटी त्यसको स्थानमा अर्को टुक्रा राखिदिएर अथवा केही मिलाएर परिवर्तन गर्न सकिन्छ।

जिन सम्पादनबाट भ्रूणमा समस्याग्रस्त भाग काटेर वा फेरेर वंशानुगत रोग रोक्न सकिन्छ।

चीन र अमेरिकाले मात्र फाइदा लिन खोजिरहेका छैनन्। फ्रान्सको सशस्त्र फौजले पनि ""इन्ह्यान्सड् सोल्जर्स"" को विकासका लागि अनुमति दिइसकेको छ।

अनुसन्धानका लागि एउटा प्रतिवेदनले नैतिक सीमाहरू समेत तय गरिसकेको छ।

चीन र रुस दुवै मुलुकले कोभिड खोपको परीक्षण आफ्ना सेनामाथि गरेको बताइन्छ।

""सैन्य संस्था सैनिकहरूको स्वार्थको प्रवर्द्धनका लागि हुँदैन। त्यो रणनीतिक फाइदा पुर्‍याउनका निम्ति अथवा युद्ध जित्नका लागि हुन्छ,"" अक्सफर्ड विश्वविद्यालयस्थित नैतिक विषयका ज्ञाता प्राध्यापक जुलिअन साभुलेस्कुले भन्छन्।

क्याप्टन अमेरिका अहिले कुनाको आसपास नहुन सक्छन्। तर आश्चर्यको विकासको सम्भावना सधैँ हुन्छ।"
"नेपाली क्रिकेटका एक सफल प्रशिक्षको छवि बनाएको भनिने पुबुदु दशानायकेले बुधवार एक पत्रकार सम्मेलनमार्फत् पदबाट राजीनामा दिएको घोषणा गरेका छन्।

श्रीलङ्काली मूलका क्यानेडियन नागरिक उनले स्कटल्यान्ड भ्रमणमा रहेका बेला गत साता इमेलमार्फत नेपाल क्रिकेट सङ्घ (क्यान) लाई राजीनामा दिने जानकारी गराएको बताइएको छ।

गत वर्ष मङ्सिर महिनामा दोस्रो कार्यकालका लागि नेपाली राष्ट्रिय टोली सम्हाल्न आएका दशानायकेले एक वर्ष नपुग्दै पद त्यागेका हुन्।

दशानायकेले राष्ट्रिय टोली छोडेका बेला क्यानका अध्यक्ष चतुरबहादुर चन्द र कार्यवाहक महासचिव प्रशान्तविक्रम मल्ल भने अन्तर्राष्ट्रिय क्रिकेट परिषद् (आइसीसी) को वार्षिक साधारणसभामा सहभागी हुन लन्डन पुगेका छन्।

कारण

राष्ट्रिय क्रिकेट टोलीको प्रदर्शन लगातार खस्किँदै गएका कारण दशानायकेले राजीनामा दिएको कतिपयको भनाइ छ। तर उनले ""व्यक्तिगत कारणले राजीनामा दिएको"" बताएका छन्।

दोस्रो कार्यकालको आठ महिना बीचमा दशानायकेको नेतृत्वमा नेपालले १४ एक दिवसीय अन्तर्राष्ट्रिय (ओडिआई) खेलेकोमा ९ मा हार र ४ मा मात्र जित हासिल गरेको थियो।

एक खेल बराबरीमा टुङ्गिएको थियो।

त्यस्तै टी-२० क्रिकेटमा भने १३ खेल खेल्दा १० मा जित र ३ मा हार बेहोरेको थियो।

पछिल्लो पटक विश्वकप लिग डिभिजन-२ को अमेरिका र स्कटल्यान्ड भ्रमणमा समेत नेपालको प्रदर्शन राम्रो हुन सकेन।

विशेषगरी नेपाली टोलीको ब्याटिङ एकपछि अर्को खेलमा खस्किएको देखिएको थियो।

स्कटल्यान्डमा खेलिएको चारमध्ये तीन खेलमा नेपाल नराम्ररी पराजित हुन पुगेको थियो।

नामिबियासँग दुई खेल हार्दा नेपाल सात राष्ट्र बीचको प्रतिस्पर्धामा छैटौँ स्थानमा झरेको थियो।

""मेरा लागि नेपाल छोड्ने निर्णय लिनु कठिन थियो। यद्यपि मैले यतिबेला राजीनामा दिनै पर्छ,"" उनले भने।

""नत्र झन् खराब हुनसक्छ।""

प्रशंसनीय विगत

सन् २०११ मा पहिलो पटक नेपाली टोली सम्हाल्दा उनले नेपाली क्रिकेटको भाग्य नै बदल्ने गरी काम गरेको टिप्पणी हुनेगर्छ।

त्यतिबेला उनले आइसीसी विश्व क्रिकेट लिगको डिभिजन चारमा रहेको टोलीलाई लगातार विजेता बनाउँदै डिभिजन दुईसम्म पुर्‍याएका थिए।

उनकै नेतृत्वमा नेपालले सन् २०१४ को २० ओभरको विश्वकप खेल्यो। जुन नेपाली क्रिकेटको अहिलेसम्मकै सबैभन्दा ठूलो उपलब्धि मध्येमा पर्छ।

तस्बिर स्रोत, CAN

विशेषगरी दशानायकेले त्यतिबेला पारस खड्का नेतृत्वको नेपाली टोलीलाई खुलेर खेल्ने वातावरण मिलाउन र खेलाडीहरूको व्यक्तिगत प्रतिभालाई उजागर गर्न अहम् भूमिका खेलेका थिए।

नेपाली खेलाडीहरूलाई खेल जित्ने मनोविज्ञान तयार पार्न समेत उनको भूमिका रहेको बताइने गरिन्छ।

तर गतवर्ष उनी फर्किँदा पनि नेपाली क्रिकेटको वातावरण सहज थिएन।

ज्ञानेन्द्र मल्ललाई अनुशासनको कारबाही गर्दै क्यानले कप्तानबाट हटाएको थियो र सन्दीप लामिछानेलाई नयाँ कप्तान चयन गरेको थियो।

त्यसले नेपाली क्रिकेटमा विवाद कायम रहेको अवस्था थियो।

खेलाडीहरुबीच चरम गुटबन्दी रहेको र उनीहरूमा 'टीम भावना' कमजोर भइरहेको भन्दै आलोचना भइरहेको थियो।

यी सबै समस्याको समाधान दशानायकेको आगमनले हुन सक्ने आशा क्रिकेट वृत्तमा थियो।

तर दशानायके त्यसमा सफल हुन नसकेको देखिएको खेल विश्लेषकहरू बताउँछन्।

उनले खेलाडी र आन्तरिक समस्याबाट गुज्रिरहेको क्यानबाट सोचेजस्तो साथ नपाएको बताइन्छ।

जसका कारण कुनैबेला नेपाली समर्थकहरूका प्रिय दशानायके स्वयम् आलोचनाको सिकार बन्न पुगेका थिए।

चिन्ता

अहिलेको अवस्थालाई नेपालले पाएको एक दिवशीय अन्तर्राष्ट्रिय क्रिकेट अर्थात् ओडीआई मान्यता फेरि गुम्ने पो हो कि? भन्ने चिन्ता बढेको समयका रूपमा टिप्पणी गर्न थालिएको छ।

ओडीआई मान्यता जोगाउन लिग दुईको शीर्ष पाँचभित्र रहनुपर्छ। जुन सम्भावनामा अहिले कमजोर बनिरहेको देखिन्छ।

यद्यपि नेपाली क्रिकेटसँगको औपचारिक आबद्धता सदाको लागि भन्दै छाडिरहँदा नेपाली क्रिकेटको ओडीआई मान्यता भने नगुम्ने आफ्नो विश्वास रहेको दशनायके बताउँछन्।

मङ्गलवार त्रिभुवन अन्तर्राष्ट्रिय विमानस्थलमा ओर्लेपछि उनले भनेका थिए, ""नेपालको ओडीआई मान्यता भने गुम्ने छैन। नेपाली टोली त्यति कमजोर टोली होइन।""

तस्बिर स्रोत, PD"
"नेपाली क्रिकेट अहिले मैदानबाहिर र मैदानभित्र दुबै ठाउँमा अप्ठ्यारो अवस्थामा देखिन्छ।

नेपाल टी-२० लीगका कारण सिर्जित विषम परिस्थितिका कारण मैदानबाहिर नेपाल क्रिकेट सङ्घ विवादित र आलोचित छ। बेथितिले अस्तित्व नै धरापमा पर्न सक्नेसम्मको परिस्थिति बनेको देखिन्छ।

नाबालिग बलात्कारको आरोपमा मुद्दा खेपिरहेका खेलाडी सन्दीप लामिछानेलाई मुद्दाको छिनोफानो नै नभई राष्ट्रिय टोलीमा स्थान दिँदा सङ्घ थप विवादित बनेको छ।

मैदानभित्र देखा परेका चुनौती झन् गम्भीर प्रकृतिका छन्।

एकदिवसीय अन्तर्राष्ट्रिय 'ओडीआई' राष्ट्रको मान्यता नेपालले अन्तर्राष्ट्रिय क्रिकेटमा प्राप्त गरेको अहिलेसम्मकलै ठूलो सफलताको हो। तर अहिले नेपाल त्यसलाई जोगाउने कठिन चुनौतीको सँघारमा छ।

राष्ट्रिय टोलीले यो महिना आईसीसी विश्वकप लीग २ अन्तर्गत तीनवटा त्रिकोणात्मक शृङ्खलामा १२ वटा एकदिवसीय खेल खेल्नेछ।

ती खेलमध्ये कम्तीमा नौ खेल जित्न नसके नेपालको एकदिवसीय अन्तर्राष्ट्रिय मान्यता धरापमा पर्नेछ।

यदि ओडीआई मान्यता जोगाउन नसके नेपाली क्रिकेटले आईसीसीबाट पाउने ठूलो सहयोग रकम गुमाउनुका साथै राष्ट्रिय क्रिकेट टोलीको लागि अवसरका अरू ढोकाहरू पनि बन्द हुनेछन्।

नेपाली टोलीका खेलहरू कहिले?

नेपालले सन् २०१८ मा ओडीआई राष्ट्रको मान्यता पायो।

त्यससँगै नेपालले सात राष्ट्र सम्मिलित 'विश्वकप लीग २ शृङ्खला' खेल्ने अवसर पायो।

सन् २०१८ देखि २०२२ सम्म चार वर्षको अवधिमा नेपाली टोलीले नौवटा शृङ्खलामा कुल ३६ एकदिवसीय खेल खेल्न पायो। त्यसलाई नेपाली क्रिकेटको विकासको लागि ठूलो अवसरका रूपमा लिइन्छ।

कोरोनाभाइरस महामारीका कारण अवरुद्ध खेल आयोजना आईसीसीसीले एक वर्ष थप गर्दै विश्वकप लीग २ को समयावधि २०२३ को फेब्रुअरीसम्मलाई तोकेपछि बाँकी खेल खेल्न अहिले हतारोमा कार्यक्रम बनेको देखिन्छ।

त्यसैले फेब्रुअरी महिनामा नेपालले तीन शृङ्खलामा सहभागी भएर लगातार १२ खेल खेल्नुपर्नेछ।

नेपालले स्कटल्यान्ड र नामिबिया सम्मिलित पहिलो चार खेलको शृङ्खला कीर्तिपुर मैदानमा फागुन २ देखि ९ गतेसम्म खेल्नेछ।

त्यसपछि टोलीले संयुक्त अरब इमिरेट्स (यूएई)मा फागुन १५ देखि २२ गतेसम्म युएई र पपुवा न्युगिनी सम्मिलित शृङ्खला खेल्नेछ।

लगत्तै सोही राष्ट्रिय टोली स्वदेश फर्किनेछ र दुई दिनको आरामपछि फेरि फागुन २५ देखि चैत्र २ गतेसम्म अन्तिम शृङ्खला खेल्नेछ।

ओडीआई खेलमा नेपालको सम्भावना कस्तो?

लीग २ का सात राष्ट्रहरू स्कटल्यान्ड, ओमान, नामिबिया, अमेरिका, यूएई, नेपाल र पपुवा न्यूगिनी हुन्।

सात राष्ट्रमध्ये शीर्ष तीनमा रहने टोली जिम्बावेमा हुने विश्वकप २०२३ को छनोट खेलमा पुग्नेछ।

कुन ४६ अङ्कका साथ शीर्ष स्थानमा रहेको स्कटल्यान्डले त्यसका लागि आफ्नो स्थान सुरक्षित गरिसकेको छ।

दोस्रो र तेस्रो स्थानमा क्रमशः ओमान (४४) र नामिबिया (४२) छन्। चौथो स्थानमा अमेरिका (३५) र पाँचौँमा यूएई (२७) छन्।

शीर्ष पाँच स्थानमा पर्ने टोलीको एकदिवसीय राष्ट्रको मान्यता कायम रहनेछ।

छैटौँ र अन्तिम स्थानमा रहने दुई टोली भने तल झर्नेछन् र तिनको एकदिवसीय मान्यता पनि धरापमा पर्नेछ।

शीर्ष पाँचमा नपरे ओडीआई मान्यता कसरी जोगिन सक्छ?

यद्यपि एकदिवसीय मान्यता पुनः प्राप्त गर्न र लीग २ को अर्को शृङ्खला खेल्न तथा एकदिवसीय मान्यता पाउन झरेको दुई टोलीलाई अर्को एउटा मौका भने दिइएको छ।

त्यसअनुसार लीग २ को शीर्ष तीन स्थानमा नपरेका चार राष्ट्रले आईसीसी विश्वकप च्यालेन्ज लीग प्लेअफ खेल्नेछन्।

त्यसमा दोस्रो डिभिजनको आईसीसी विश्वकप च्यालेन्ज लीगका शीर्ष दुई टोली राखेर छवटा टोलीबीच प्रतिस्पर्धा हुनेछ।

लीग २ का चार टोलीको छिनोफानो सबै राष्ट्रको ३६ खेलपछि मात्र तय हुनेछ।

तर ३६ खेल खेलिसकेको अमेरिका भने प्लेअफमा खेल्ने निश्चित भइसकेको छ।

प्लेअफका शीर्ष दुई टोलीले एकदिवसीय मान्यता पुनर्प्राप्ति गर्नेछन् भने विश्वकप छनोट क्वालिफायरमा पनि खेल्ने मौका पाउनेछन्।

क्यानका क्रिकेट म्यानेजर विनोद दास भन्छन्, ""यदि लीग २ का शीर्ष पाँचमै रहेका दुई टोली प्लेअफ फाइनलमा पुगेमा त्यसपछि तेस्रो र चौथो स्थानमा रहने राष्ट्रको ओडीआई जोगिनेछ। यद्यपि यी विषयमा आइसीसीले लिखित केही भनेको छैन।""

नेपाली क्रिकेटका चुनौती के हुन्?

नेपालको पहिलो प्रयास भने लीग २ को शीर्ष पाँचभित्र रहनु नै हुनेछ।

त्यसको लागि नेपालले अहिले खेल्ने १२ खेलमध्ये कम्तीमा नौ खेलमा जित हात पार्नुपर्नेछ।

राष्ट्रिय टोलीका पूर्वखेलाडी सञ्जम रेग्मी भन्छन्, ""वर्तमान परिस्थितिमा नेपाली क्रिकेटको अवस्था हेर्दा यो अत्यन्त मुस्किल छ। ""

पछिल्लो समय नेपालले लीग २ का महत्त्वपूर्ण खेलहरू गुमाएसँगै नेपालको ओडीआई हैसियत गुम्ने चिन्ता बढ्न थालिसकेको थियो।

राष्ट्रिय टोलीका खेलाडीहरूको वरीयता विवाद, कप्तान परिवर्तन, खेलाडीहरूबीच देखिएको बेमेल, प्रशिक्षकहरूको छोटो नेपाल बसाइले टोलीको प्रदर्शनमा नकारात्मक प्रभाव परेको देखिएको थियो।

स्कटल्यान्ड भ्रमणमा नेपालले जम्मा एक खेल मात्र जितेपछि प्रशिक्षक पुबुदु दशानायकेले राजीनामा दिएका थिए।

कप्तान सन्दीप लामिछाने नाबालिग बलात्कार अभियोगमा थुनामा परेपछि रोहित पौडेलको कप्तानीमा गएको नामिबिया भ्रमणमा नेपालले एउटा पनि खेल जित्न सकेन।

नेपालले स्कटल्यान्डसँग दुवै खेल हार्‍यो। नामिबियासँग एक खेल वर्षाका कारण अनिर्णित भयो भने अर्को खेलमा नेपाल पराजित भयो।

उक्त नतिजापछि नयाँ भारतीय प्रशिक्षक मनोज प्रभाकरले नामिबिया भ्रमणलगत्तै राजीनामा दिए।

पूर्वकप्तान समेत रहेका विनोद दास भन्छन्, ""नेपाल दबावमा छ, तर कमजोर भने छैन। स्कटल्यान्ड र नामिबिया भ्रमणमा खेलाडीहरूले जित्न सक्ने थुप्रै खेलहरू गुमाए।""

""तर पछिल्लो वर्षमा खेलाडीहरूले पर्याप्त खेल खेल्ने मौका पाएका छन्। त्यसको फाइदा लीग २ मा हुनसक्छ।""

अबका १२ मध्ये आठ खेल कीर्तिपुर मैदानमा खेलिने भएकाले नेपाली टोलीलाई घरेलु मैदानको लाभ हुनसक्छ।

यद्यपि नेपाली टी-२० लीगमा भएको फिक्सिङ प्रकरणपछि दर्शकहरूको उपस्थिति कस्तो होला अहिले नै भन्न सकिन्न। दर्शकहरूको समर्थनले खेलाडीहरूको मनोबल फरक पर्न सक्ने आकलन गरिएको छ।

नेपाली क्रिकेट टोली कस्तो छ?

धरौटीमा छुटेका सन्दीप लामिछानेलाई राष्ट्रिय टोलीमा राखिएकाले नेपाल क्रिकेट सङ्घको चर्को आलोचना भएको छ।

पूर्वस्पिनर सञ्जम रेग्मीका अनुसार नेपाली टोलीले एकदिवसीय जोगाउने आशा स्पिनरहरुको प्रदर्शनमा निर्भर हुनेछ।

उनी भन्छन्, "" कीर्तिपुर र दुबईको विकेट उस्तै हो। बिहानीपख केही समयबाहेक पूरा खेलमा स्पिनरहरू हाबी हुनैपर्छ। म भन्छु जितको सूत्रधार स्पनिरहरू नै हुनेछन्। उनीहरू नचलेमा गाह्रो हुनेछ।""

नेपाली स्पिनरको मुख्य अस्त्र सन्दीप लामिछाने हुन्। ललितनारायण राजवंशी र दीपेन्द्र सिंह ऐरी टोलीका अरू भरपर्दा खेलाडी हुन्। पहिलो पटक टोलीमा बायाँहाते स्पिनर सूर्य तामाङलाई राखिएको छ।

ब्याटिङको समस्या अर्कोतिर छँदै छ।

भाइरल ज्वरोको कारण मध्यक्रमका भरपर्दा अलराउन्डर आरिफ शेख टिममा छैनन्।

उनको स्थानमा सन्दीप जोरालाई राखिएको छ। कप्तान रोहित पौडेलको टीममा भीम सार्की पनि फर्किएका छन्।

मोन्टी देशाई नेपाली टोलीका प्रशिक्षक छन्। लीग २ का तीन खेलमा तेस्रो प्रशिक्षकका रूपमा यी अनुभवी प्रशिक्षकले नेपाली खेलाडीलाई नजिकबाट चिनेकोले राम्रो गर्न सक्छन् भन्ने कतिपयको अनुमान छ।

देशाईले आफ्नो पहिलो काम नेपालको एकदिवसीय मान्यता जोगाउनु रहेको बताइसकेका छन्।"
"टस हारेर पहिलो ब्याटिङ पाएको नेपालले निर्धारित ओभरमा ५ विकेट गुमाएर २२३ रनको ठूलो स्कोर खडा गर्‍यो।

जवाफमा मलेसियाले १९.५ ओभरमा सबै विकेटको क्षतिमा १३८ रन मात्र बनाउन सक्यो।

अब फाइनल खेल आगामी सोमवार नेपाल र पपुवा न्युगिनीबीच हुने तालिका छ।

२० औँ ओभरको तीन छक्काले कीर्तिपुर मैदानमा उल्लासको बेग्लै वातावरण बन्यो।

त्रिकोणात्मक क्रिकेट शृङ्खलामा नेपालको लगातार दोस्रो जित

क्रिजमा जमिरहेका दीपेन्द्र सिंह ऐरी शतकको नजिक थिए तर धेरै बल बाँकी थिएन।

यस्तोमा ९० रन बनाएर खेलिरहेका दीपेन्द्रले ओभरको पहिलो बलमा २ रन जोडे। दोस्रो बलमा 'डट' खाए।

अनि त्यसपछि चल्यो उनको ब्याटिङ जादु।

तेस्रो बलमा छक्का ९८ रन, चौथो बलमा छक्का १०४ रन र पाँचौँ बलमा छक्का ११० रन।

कीर्तिपुर रङ्गशालामा उपस्थित हजारौँ दर्शकहरूले उनको यो जादूमयी प्रदर्शनमा खुसी मनाएका थिए।

दोस्रो छक्कासँगै उनले शतकमय पारी पूरा गरेका थिए। काठमाण्डूमा भएको एक दिवसीय र टी २० दुबैमा उनी शानदार स्थितिमा देखिए।

उनको नाममा थुप्रै कीर्तिमान बन्यो।

ऐरीले पपुवा न्युगिनीविरुद्ध भएको एक दिवसीयमा करिअरको पहिलो शतक प्रहार गरेका थिए।

एकदिवसीयमा शतक प्रहार गर्ने उनी पारस खड्का र रोहित पौडेलपछि तेस्रो नेपाली खेलाडी बनेका थिए। पौडेलले एक दिन अगाडि मात्र शतक बनाएका थिए।

उनी अब एक दिवसीय र टी-२० आईमा शतक प्रहार गर्ने दोस्रो नेपाली खेलाडी बनेका छन्।

यसअघि पूर्व कप्तान पारस खड्काले दुवै फर्म्याटमा शतक प्रहार गरेका थिए ।

त्यस्तै उनी टी २० आईमा सर्वाधिक रन (११०) रन बनाउने नेपाली खेलाडी पनि बने।

यसअघि पारस खड्काले सन् २०१९ मा सिंगापुर विरुद्ध १०६ रन तथा ज्ञानेन्द्र मल्लले १३ औँ दक्षिण एसियाली खेलकुदमा भुटानविरुद्ध १०७ रन बनाएका थिए।

शनिवार ऐरीले शतक बनाउने क्रममा ५७ बल खेल्दै १० चौका र ६ वटा छक्का प्रहार गरेका हुन्।

नेपाली ब्याटरहरूले शनिवार कीर्तिपुर मैदानमा रनको वर्षा नै गरे।

प्रारम्भिक ब्याटिङ जोडी कुशल भुर्तेल र आशिफ शेख भने जम्न सकेनन्।

शेखले १८ र भुर्तेलले १२ रन मात्र बनाए अनि आरिफ शेख २ रनमा आउट भए।

त्यसपछि रोहित पौडेल र ऐरीको जोडीले धूम मच्चाए।

पौडेलले पनि पहिलो टी-२० अन्तर्राष्ट्रियमा अर्ध शतक प्रहार गरे। उनले ३४ बल खेल्दै ५ चौका मद्दतमा ५१ रन बनाए ।

खेलको अन्तिम बलमा रन आउट हुनुअघि अन्सारीले ऐरीसँग मिलेर ५९ रनको साझेदारी गरेका थिए।

बलिङमा मलेसियाका लागि मुहम्मद वाफिक, पवनदिप सिंह, स्याज्रुल ईद्रुस र मुहम्मद अमिरले १-१ विकेट लिए ।"
"के तपाईँ आफूलाई 'महामहिम' भनेर सम्बोधन गरियोस् भन्ने चाहनुहुन्छ, मिस्टर पेले? यो प्रश्न महान् फुटबल खेलाडीलाई कोलकाताका एक पत्रकारले सोधेका थिए।

यी महान् खेलाडी प्रख्यात खेलाडीहरूले भरिएको टीम न्यूयोर्क कोज्मससँग खेल खेल्न ४५ वर्षअगाडि तीनदिने भ्रमणमा कोलकाता (त्यतिबेला कलकत्ता भनिन्थ्यो) पुगेका बेला यो प्रश्न सोधिएको थियो।

ब्रजिलका यी प्रख्यात खेलाडी त्यतिबेला ३७ वर्षका थिए। यो घटनालाई उद्धृत गर्दै ‘हिन्दुस्तान स्ट्यान्डर्ड’ पत्रिकाले लेखेको छ, ‘‘पेले पहिले मुस्कुराए र त्यसपछि ठूलो स्वरले हाँसे।’’

यो सेप्टेम्बर २४, १९७७ को कुरा हो। त्यसको एक दिनपछि उनको टोलीले भारतको चर्चित र पुरानो फुटबल क्लब मोहन बगानसँग खेल्दै थियो।

पेलेको टोलीको पहिलो खेल प्रख्यात ईडन गार्डन रङ्गशालामा हुँदै थियो र फुटबललाई मन पराउने सहर कोलकातामा उत्साह चरम सीमामा थियो।

पेलेलाई अन्तिम बिदाइ गर्न उर्लियो प्रशंसकहरूको भिड

हिन्दुस्तान स्ट्यान्डर्डका अनुसार मोहन बगानले त्यति बेला पेले र उनको क्लबका खेलाडीलाई बोलाउन १७ लाख भारतीय रुपैयाँ खर्च गरेको थियो ।

पेले र उनको टोलीलाई सहरका उन्मत्त फ्यानहरूबाट जोगाउन ३५,००० प्रहरीको व्यवस्था गरिएको थियो।खेलको टिकट ५ रुपैयाँ देखि ६० रुपैयाँसम्म बिक्री भएको थियो ।

धेरै पत्रिकाहरूले उनका लागि ""किङ पेले"" र ""सम्राट"" लेखेका थिए।

'हिन्दुस्तान स्ट्यान्डर्ड'ले निकै उत्साहपूर्वक लेखेको छ, ""निरर्थक वा अङ्ककारी हुनु त परै जाओस् निर्जज्ज नभईकन भन्ने हो भने पनि पेलेले आफूलाई लियोनार्दो दा भिन्ची र बेटोभनलगायतका इतिहासका सबै अन्य महान् व्यक्तित्वहरूसँग तुलना गर्न सक्छन्। पारखीहरूका लागि पेलेको खेल लियोनार्दो दा भिन्चीको चित्र मोनालिसा वा बेटोभनको ‘नाइन्थ सिम्फनी’ जत्तिकै सुन्दर र रमाइलो छ।""

पेलेबारे कोलकातामा ठूलो उत्साह थियो।

१० नम्बर जर्सी लगाउने ब्रजिलका यी विश्वप्रसिद्ध फुटबल खेलाडीबारे कम सुनिएका १० तथ्य

चियापसलमाथि राखिएको एउटा ‘बिलबोर्ड’मा पेले कलकत्ता आउनु अविश्वसनीय रहेको लेखिएको थियो।

एउटा स्थानीय पत्रिकाले प्रथम पृष्ठमा ग्राफिक्स प्रकाशन गरेको थियो। तिनमा पेले कसरी खेल्छन् भनेर व्याख्या गरिएको थियो।

पेलेको नाम ‘हेल्थ ड्रिङ्क’को विज्ञापनमा छापिएको थियो। खेल हेर्ने ‘चिट्ठा’ पाउन लामो लाइन लागेको थियो।

तर एक ज्योतिषीको 'भविष्यवाणी' ले परिस्थिति बिगार्‍यो। उनले पेले बिरामी पर्ने र खेलको सम्पूर्ण अवधि खेल्न नसक्ने भनिदिएका थिए।

टोकियोबाट एअर इन्डियाको विमान चढेर पेले कोलकत्ता आइपुग्दा उनको टोली एशियाको दुई हप्ता लामो 'सद्भावना यात्रा' को अन्तिमतिर थियो। यसअघि उक्त टोलीले जापान र चीनको भ्रमण गरेको थियो ।

सेप्टेम्बर २२ मा मध्यरातमा पेले कोलकाता पुग्दा सहरमा उत्साह थियो।

पत्रिकाहरूले विमानस्थलभित्र र बाहिर जनसागर नै देखिएको र उनीहरूले कोलाहल गरेको लेखेका छन्।

‘‘विमानस्थलबाहिर रातको समयमा मैले यति ठूलो भिड कहिल्यै देखेको थिइनँ। प्रशंसकहरू सहरका सबै भाग अनि आसपासका क्षेत्रहरूबाट आएका थिए,’’ सर्वाधिक बिक्री हुने बङ्गाली भाषाको 'आनन्द बजार' पत्रिकामा एक संवाददाताले लेखेका छन्।

सुरक्षाव्यवस्था उल्लङ्घन गर्दै प्रशंसकहरूको एउटा समूह बोइङ ७०७ विमान तर्फअघि बढेको थियो।

पेले विमानबाहिर निस्किए। उनले औलाले ‘भी’ सङ्केत बनाए र मानिसहरूको भिड देखेपछि फेरि विमानभित्र पसे।

प्रहरीले भिड नियन्त्रण गरेपछि उनी पत्नीसहित विमानबाट ओर्लिए। उनको टोलीका अरू सदस्य पनि ओर्लिए।

त्यसपछि उनीहरू टर्मिनल भवनमा पुगे जहाँ पेलेले पत्रकारहरूलाई भने: “म थाकेको छु। मैदानमा भेटौँला।”

विमानस्थल अस्तव्यस्त हुने क्रम भने जारी नै रह्यो। प्रहरीले लाठीचार्ज नै गर्नुपर्‍यो। विमानस्थल बाहिर पनि हजारौँ प्रशंसक पार्किङस्थलनजिकै कुरिरहेका थिए। पेले निस्कन लागेको हल्ला चल्नासाथ उनीहरू खोजीमा यताउता दौडिएको देखिएको पत्रिकाहरूले उल्लेख गरेका छन्।

प्रहरीले पेले र कोज्मसका खेलाडीलाई विमानस्थलबाट बस चढाएर कोलकाता सहरको बीचमा रहेको एउटा विलासी होटलमा लगेका थिए। होटेलको भुइँतल्ला र बाहिर पनि प्रशंसकहरूको भिड लागेको थियो।

पत्रिकाहरूका अनुसार पेलेले आफ्नी श्रीमतीसँग अर्को दुई दिनसम्म अधिकांश समय होटेलमै समय बिताए। नजिकैको अर्को कोठामा “अङ्गरक्षकको ठूलो टोली” तैनाथ थियो।

उनी अमेरिकी दूतावास र मोहन बगानले आयोजना गरेको दुईवटा भोजमा मात्र सहभागी भएका थिए।

उनकी श्रीमती रोजमेरीले सञ्चारमाध्यमसँग भनिन्, ""हामी प्रेमको किल्लामा थुनिएका छौँ।""

सप्ताहान्तमा हुन लागेको खेल खेल्न गए। एक स्थानीय पत्रिकाका अनुसार मैदान ओसिलो र भिजेको भए पनि ‍९० मिनेट पूरै समय खेल्ने वाचा उनले गरेका थिए।

‘बेअरफुट टु बुट्स: द मेनी लाइभ्स अफ इन्डियन फुटबल’का लेखक नोवी कपाडियाले भने आफ्नो किताबमा अलि फरक रूपमा उक्त घटनालाई व्याख्या गरेका छन्। उनले लेखेका छन्, “चिप्लो मैदानका कारण पेलेले खेल्न झन्डै अस्वीकार गरे। तर प्रहरीले उनीले नखेले भिड उग्र हुने र मोहन बगानका अधिकारीहरूलाई कुटपिट गरी मार्ने सक्ने भन्दै फकाउन थाले। यसपछि पेले हिचकिचाउँदै खेल्न त थाले तर पूरै खेलमा उनी निकै सतर्क देखिए।”

धेरै विवरणहरूका अनुसार खेलको अन्त्य भने सोचेभन्दा परक हुन पुग्यो।

पेलेले गोलपोस्टमा केही शट प्रहार गरे तर सफल हुन सकेनन्। उनले आफ्नो स्वाभाविक लयमा देखा परेनन्।

मोहन बगान टोली भने जोसले भरिएको थियो। एक साताअघिको वर्षाले मैदान हिलो बनाएको भए पनि घरेलु टोलीले पूर्ण जोसका साथ खेलिरहेको थियो।

खेल दुई गोलको बराबरीमा सकिएको थियो र पेलेले मैदान छाड्दा जताततै मौनता थियो। तर जब मोहन बगानको टोली बाहिरिँदै थियो रङ्गशाला दर्शकहरूले तालीले गुन्जियो।

पेलेप्रति कोलकाताको प्रेम केही फिक्का हुन सुरु भयो।

एउटा पत्रिकाको शीर्ष समाचारमा लेखिएको थियो, ""यो स्पष्ट छ कि पेले बूढा भए।""

लोकप्रिय बङ्गाली पत्रिका आनन्द बजारका प्रख्यात खेललेखक मोती नन्दीले लेखे, ""पेलेलाई कोलकाता बोलाइएको थियो ताकि हाम्रा युवा फुटबलरहरूले उहाँबाट यस खेलको बारेमा केही सिक्न सकून्।आयोजकले पनि त्यस्तै भनेको थियो। तर उनीहरूले पेलेबाट धेरै केही नगरी ९० मिनेट मैदानमा कसरी बस्ने भन्ने सिकेका थिए।”

पेलेप्रतिको उन्माद चाँडै समाप्त भयो। उनको होटलबाहिर भिड कम हुन थाल्यो।

एक निराश प्रशंसकले सत्तारूढ कम्युनिस्ट सरकारका एक मन्त्रीलाई ""नक्कली पेलेलाई कोलकाता ल्याइयो"" भनेर आरोप लगाए।

एक कम्युनिस्ट सांसदले तिनै मन्त्रीलाई ‘‘खेलको टिकटको पैसा फिर्ता गर्न” भने।

पेले आइतवार राति न्यूयोर्क फर्किँदै गर्दा विमानस्थलमा भिड थिएन । एउटा पत्रिकाले शीर्षकमा लेखेको थियो, “राजाको निराशाजनक प्रस्थान”।

वरिष्ठ पत्रकार सन्तोष कुमार घोषले पेले र कोज्मसमा खर्च भएको रकमको एक अंश सहरका धेरै सडकलाई सुन्दर बनाउन पर्याप्त हुन्थ्यो भन्ने टिप्पणी गरेका थिए।

पेलेको यो खेलको बारेमा टिप्पणी गर्दै प्रसिद्ध खेल टिप्पणीकार अरिजित सेनले भने, ""कोज्मसका खेलाडीहरूले आफ्नो क्षमताको एकचौथाइभन्दा बढी प्रदर्शन गरेनन्। खेलमा समय बिताएर उनीहरू सन्तुष्ट थिए।”"
"पेलेः सम्झनामा 'फुटबलका सम्राट'

फुटबलका महान् खेलाडीमध्ये एक मानिने पेलेको निधन भएको छ। उनी तीन पटक विश्वकप फुटबल उपाधि जित्न सफल एक मात्र खेलाडी हुन्।

गत नोभेम्बर महिनामा अस्पतालबाट बोल्दै उनले आफ्ना प्रशंसक र दीर्घायुका लागि ईश्वरलाई धन्यवाद दिएका थिए।

उनको जन्म सन् १९४० मा दक्षिणपूर्वी ब्रजिलमा एउटा गरिब परिवारमा भएको थियो। तर उनले आफ्नो प्रतिभा र क्षमताको बलमा फुटबलमा ठूलो नाम कमाए।

यी महान् खेलाडीसँग सम्बन्धित केही स्मरणीय क्षणहरू यहाँ प्रस्तुत गरिएको छ।"
"पश्चिमी न्यूनचापीय प्रणालीका कारण मध्यमाघमा जुम्लामा पनि हिमपात भयो। जिल्ला सदरमुकामामा अहिले बाक्लो हिउँ जमेका कारण जनजीवन केही प्रभावित भएको छ।

कठ्याङ्ग्रिने जाडोमा केही एथ्लेटिक्स खेलाडीहरूले भने आफ्नो अभ्यासलाई निरन्तरता दिइरहेका छन्।

खेलाडीलाई आवश्यक पर्ने खुराक र जाडो तथा गर्मीमा लगाउने लत्ताकपडाको अभाव भए पनि उनीहरूले निरन्तर अभ्यास गरिरहेको म्याराथन धावक तथा एथ्लेटिक्स प्रशिक्षक पनि रहेका हरिबहादुर रोकायाले बताएका छन्।

हिउँ परे पनि, पानी परे पनि केही नभनी आफूले कहिले खेल मैदानमा त कहिले जुम्लाका सडक तथा अग्ला डाँडामा पुगेर अभ्यास गर्दै आएको खेलाडीहरू बताउँछन्।

के भन्छन् खेलाडी

""अन्य ठाउँका खेलाडीले जस्तै सुविधा पाएको भए दौडलाई हामी अझ थप अगाडि बढाउन सक्ने थियौँ,"" धाविका राममाया बुढा भन्छिन्।

जहाँ हिउँ साँधेर खाने र हिउँको पानीले बालबालिकालाई नुहाइदिने चलन छ
कतै हिउँ, कतै पानीः यसपालि हिउँदे वर्षा 'पहिलाको भन्दा बढी'
विश्वलाई आश्चर्यचकित बनाउँदै १०० मिटर दौडमा स्वर्ण पदक जित्ने धावक को हुन्?

""के गर्ने कहिले हिउँ परेको समयमा लगाउने [राम्रो] जुत्ता हुँदैन! घरभन्दा टाढा आएर तालिम लिनुपर्ने भएकाले खान र बस्नको समेत समस्या भइरहेको छ। सरकारले तालिम गर्ने यस्ता ठाउँहरूमा खेलाडीलाई आवश्यक बास र खानाको व्यवस्था गर्नुका साथै जाडो र गर्मीमा लगाउने लत्ता कपडामा सहयोग गरिदिएको भए सजिलो हुन्थ्यो,"" उनी भन्छिन्।

कठ्याङ्ग्रिँदो जाडोमा खेलाडीहरू सामान्य अवस्थामा लगाइने जुत्ता लगाएर दौडमा सहभागी हुनुपरेको र आवश्यक पर्ने अन्य कपडाहरू नभए पनि उपलब्ध कुरामा चित्त बुझाएर तालिम दिइरहेको प्रशिक्षक हरिबहादुर रोकाया बताउँछन्।

""जुम्लाको चिमारामालिका, चेरेलेक, डाँफेलेकजस्ता अग्लाअग्ला डाँडामा लगेर खेलाडीलाई अभ्यास गराइरहेको छु। तर के गर्ने? खेलाडीलाई आवश्यक पर्ने खानाको खुराक नपुग्दा गाह्रो हुँदो रहेछ,"" रोकाया भन्छन्।

अन्य ठाउँको भन्दा यहाँको हावापानी खेलाडीका लागि ""एकदमै राम्रो भएकाले"" यहाँ अभ्यास गरेका खेलाडीले स्वदेश तथा विदेशमा प्रतिस्पर्धा गर्न सक्ने उनको भनाइ छ।

कति छन् खेलाडी

कर्णाली खेलकुद क्लब दर्ता गरेर हरेक वर्ष नयाँनयाँ खेलाडी उत्पादन गर्दै आएका रोकायाले अहिले ३५ जनालाई निरन्तर अभ्यास गराउँदै आएको बताएका छन्।

उनको क्लबमा कर्णाली प्रदेशका विभिन्न जिल्लाका खेलाडीहरूले अभ्यास गरिरहेका छन्।

जुम्लाजस्ता हिमाली जिल्लाका खेलाडीहरू थाईल्यान्ड, सिङ्गापुर, भारत र हङ्‌कङ लगायतका देशमा गएर उपाधि हात पार्न सफल भए पनि उनीहरूका लागि ""गाँस, बास र कपासको समस्या"" अझै कायम रहेको कर्णाली खेलकुद क्लबका अध्यक्ष सरोज शाही बताउँछन्।

त्यहाँबाट देशभित्र र बाहिर हुने म्याराथन तथा अल्ट्रा-म्याराथन प्रतियोगितामा खेलाडीहरू गइरहेका छन्।

तर खेलाडीहरू अब्बल भए पनि कतिपय अवस्थामा आर्थिक अभावका कारण उनीहरूलाई प्रतियोगितामा पठाउन नपाएको तीतो अनुभव अध्यक्ष शाहीको छ।

खेलकुद क्षेत्रमा अगाडि बढ्नका लागि धेरै जोखिम मोल्नुपर्ने भए पनि खेलाडीको जीवनबीमा समेत नहुँदा समस्या परेको हरिबहादुर रोकाया बताउँछन्।

""जुम्लाजस्तो हिमाली जिल्लामा हिउँ तथा पानी र अग्लाअग्ला डाँडामा गएर अभ्यास गर्नुपर्छ, तर कति बेला के हुन्छ थाहा हुँदैन। त्यसको लागि बीमा अनिवार्य हुनुपर्ने हो। हामी आफैँले गर्न सक्ने अवस्था छैन,"" उनको दुखेसो छ।

राज्यले खेलाडीको गाँस, बास, कपास र अन्य सुविधाको व्यवस्था गर्न सकेमा स्वदेश तथा विदेशमा गएर नेपालको नाम राख्न सक्ने खेलाडी उत्पादन गर्न अप्ठ्यारो नहुने उनको धारणा छ।

""मैले तालिम दिएका धेरै खेलाडीहरू नेपाली सेना, भारतीय सेना तथा अन्य अन्तर्राष्ट्रिय म्याराथन प्रतियोगितामा सहभागी भएर आफूलाई अब्बल साबित गरिरहेको हुनाले खेलाडी उत्पादन गर्न समस्या छैन। तर उनीहरूलाई टिकाउन भने समस्या छ,"" उनले थपे।"
नेपाल प्रहरीले काठमाण्डूका विभिन्न स्थानमा राखेका सीसीटीभी क्यामराले भूकम्प जानुअघि र जाँदाजाँदै खिचेका दृश्यहरू यहाँ प्रस्तुत गरिएको छ।
"लगातारको वर्षाका कारण मङ्गलवारको भूकम्पबाट प्रभावित सुदूरपश्चिम प्रदेशको बाजुरा जिल्लाका करिब चार दर्जन घरपरिवारका मानिसहरूको दैनिक जीवन कष्टकर बनेको छ।

बाजुराका सहायक प्रमुख जिल्ला अधिकारी लोकेन्द्रकुमार विष्टका अनुसार पालमुनि बसिरहेका उनीहरूलाई विशेषगरी खाना र बस्नको समस्या भएको छ।

उनले भने, ""लगातारको वर्षाका कारण राहत वितरण र उद्धारमा समेत केही कठिनाइ भइरहेको छ।""

पाल र छिमेकीको घरमा आश्रय लिएर बसेका पीडितहरू लगातार परिरहेको पानी र चिसोले गर्दा थप समस्यामा परेका छन्।

जल तथा मौसम विज्ञान विभागका अनुसार हाल देशको पश्चिमी भू-भागमा पश्चिमी निम्न चापीय प्रणालीको प्रभाव रहेको छ।

त्यसले गर्दा सुदूरपश्चिम प्रदेश, कर्णाली प्रदेश, लुम्बिनी प्रदेश र गण्डकी प्रदेशमा आंशिक देखि सामान्य बदली कायम रहेको छ भने अझै केही दिन वर्षाको सम्भावना रहन्छ।

प्रभावित क्षेत्र

मङ्गलवारको भूकम्पबाट सबैभन्दा बढी बाजुरा जिल्लाका गौमुल र हिमाली गाउँपालिका, खप्तड क्षेत्र तथा बडिमालिका नगरपालिकामा धनजनको क्षति भएको छ।

जिल्ला प्रशासन कार्यालयका अनुसार बाजुरामा १३ वटा घर पूर्ण रूपमा भत्किएका छन् भने ३५ वटा घरमा आंशिक क्षति भएको छ।

थप विवरणहरू प्राप्त हुने क्रम जारी रहेको अधिकारीहरूले बताएका छन्।

बाजुरा जिल्लामा केन्द्रबिन्दु बनाएर गएको उक्त शक्तिशाली भूकम्पको धक्का पश्चिम नेपाल र भारतका विभिन्न स्थानमा महसुस गरिएको थियो।

भूकम्पका कारण कम्तीमा एक जनाको मृत्यु भएको छ।

राष्ट्रिय भूकम्प मापन तथा अनुसन्धान केन्द्रका अनुसार उक्त भूकम्प लोकल म्याग्निट्यूडमा ५.९ मापन गरिएको थियो। यसलाई मध्यम श्रेणीको भूकम्प मानिन्छ।

स्थानीय समयानुसार उक्त भूकम्प मङ्गलवार दिउँसो २:४३ बजे गएको केन्द्रले जनाएको छ।

अमेरिकी भौगर्भिक निकाय यूएसजीएसले उक्त भूकम्पको स्रोत जमिनभन्दा २५ किलोमिटर तल भएको जनाएको छ।

उक्त भूकम्प भारतको राजधानी दिल्लीसम्म महसुस गरिएको जानकारी दिल्लीस्थित बीबीसी संवाददाताहरूले दिएका थिए।

यस्तो छ क्षतिको विवरण

- प्रकाश पन्त, सुर्खेत

सुदूरपश्चिम प्रदेशका प्रहरी प्रमुख अशोक सिंहका अनुसार भूकम्पको असर सबैभन्दा बढी बाजुरा र बझाङ जिल्लामा परेको छ।

प्रहरी नायब महानिरीक्षक सिंहका अनुसार भूकम्पको कारण ढुङ्गा खस्दा घाँस काटेर घर फर्किँदै गरेकी एक महिलाको बाजुराको गौमुल गाउँपालिकामा मृत्यु भएको हो।

भूकम्पको कारण गएको पहिरोमा परी गौमुल गाउँपालिका १ मा ४० वटाजति भेडा पुरिएको गाउँपालिकाका अध्यक्ष हरिबहादुर रोकायले बताएका छन्।

बाजुराका सहायक प्रमुख जिल्ला अधिकारी लोकेन्द्रकुमार बिष्टका अनुसार उक्त ठाउँमा उद्धारका लागि नेपाली सेना, सशस्त्र प्रहरी र नेपाल प्रहरीका सुरक्षाकर्मी परिचालित भएका छन्।

भूकम्पबाट घर भत्किएका मानिसलाई सुरक्षित ठाउँमा राखिएको बताइएको छ।

भूकम्पको धक्का सुदूरपश्चिमका साथै कर्णाली र लुम्बिनी प्रदेशका केही जिल्लामा पनि महसुस गरिएको थियो ।

गत कात्तिक महिनामा डोटी जिल्लामा लोकल म्याग्निट्यूड ६.६ को भूकम्प गएको थियो। उक्त भूकम्पका कारण धनजनको पनि क्षति भएको थियो।

""डोटीको भूकम्पपछि परकम्पहरू पनि गए। अहिले बाजुराको भूकम्प परकम्प नभई छुट्टै भूकम्प हो,"" राष्ट्रिय भूकम्प मापन तथा अनुसन्धान केन्द्रकी प्रमुख मोनिका झाले बीबीसीसँग भनिन्।

""यसले उक्त क्षेत्रमा भूकम्पीय गतिविधि बढेको सङ्केत गर्छ,"" उनले भनिन्।

नेपाल पाँच सय वर्षमा ठूलो भूकम्प नगएको पश्चिम नेपालमा 'उच्च जोखिम कायमै'

पश्चिम नेपालमा ५०० वर्षभन्दा बढी समयदेखि महाभूकम्प नगएकाले त्यहाँको भूगर्भमा धेरै ऊर्जा सञ्चित भएर बसेको भूगर्भविद्हरू बताउँछन्। तर डोटी र बाजुरामा गएका भूकम्पहरू सञ्चित ऊर्जा निष्कासनका लागि पर्याप्त नभएको उनीहरूको भनाइ छ।

कात्तिक ९ गते डोटी केन्द्रबिन्दु भएर ६.६ म्याग्निट्यूडको भूकम्प जाँदा छ जनाको मृत्यु भएको थियो।

झाका अनुसार पोखरादेखि पश्चिम भारतको देहरादुनसम्म निकै लामो समय ठूला भूकम्पीय गतिविधि नभएकाले सो क्षेत्रमा भूकम्प जाने ठूलो जोखिम भएको क्षेत्र हो।

सन् १५०५ मा उक्त क्षेत्रमा भूकम्पका कारण ठूलो विनाश भएको थियो।

""अहिले भूकम्पीय गतिविधि दोहोरिँदा हामी विशेष रूपमा सजग हुनुपर्छ,"" झाले भनिन्।

विसं २०७२ सालमा गोरखा जिल्लामा केन्द्रबिन्दु भएर गएको विनाशकारी भूकम्पका दरारहरू पोखराभन्दा पश्चिमतर्फ देखिएका थिएनन्।

गोरखा भूकम्पबारे विद्यावारिधि गरेका भूकम्पविद् लोकविजय अधिकारीका अनुसार पश्चिम नेपालमा म्याग्निट्यूड ८ वा त्योभन्दा ठूलो महाभूकम्प जान सक्ने जोखिम छ।

""म्याग्निट्यूड ६ बाट म्याग्निट्यूड ८ मा भूकम्प पुग्नका लागि १,००० गुना धेरै शक्ति आवश्यक पर्छ,"" भूकम्पविद् अधिकारीले यसअघि बीबीसीलाई भनेका थिए।

""त्यसैले यसरी जाने साना भूकम्पका कारण शक्ति निष्कासन हुँदै जोखिम कम भएको सोच्नु हुँदैन।""

पश्चिम नेपालको कुन भागमा कहिले ठूलो भूकम्प जान्छ भन्न नसकिने विज्ञहरू बताउँछन्। तर उनीहरू भूकम्प गएको ठाउँसँगै जोडिएका अरू खण्डमा भूकम्प जाने सम्भावनालाई उनीहरू अस्वीकार गर्दैनन्।

नेपालमा किन गइरहन्छ भूकम्प?

नेपालमा प्रत्येक दिन १०-१२ वटा भूकम्प गइरहन्छन्। तर तीमध्ये निकै कम मात्र हामीले महसुस गर्छौँ। हामीले महसुस गरेका वा लोकल म्याग्निट्यूड ४ भन्दा माथिका भूकम्पको विवरण भूकम्प मापन केन्द्रले सार्वजनिक गर्छ।

भारत र तिब्बतका बीचमा पर्ने नेपाल उच्च भूकम्पीय जोखिम भएको क्षेत्रमा पर्छ।

भारतीय उपमहाद्वीपको भूगर्भमा रहेको चट्टानहरूको तह उत्तरतिर गइरहेको छ र युरेशिएन प्लेटमा जोतिइरहेको छ। भूगर्भशास्त्रीहरूले यसलाई ""भारतीय उपमहाद्वीपलाई बिस्तारै युरेशिएन महाद्वीपले निलिरहेको"" पनि भन्ने गरेका छन्।

पूरै हिमालय भएको क्षेत्र ती दुई प्लेटहरू ठोक्किने स्थान हो। त्यसैले हिमालयछेउछाउ भूकम्पको सम्भावना सधैँ हुन्छ।

तीभन्दा कम शक्तिशाली भूकम्पले चाहिँ जमिनको सतहमा खासै ठूलो प्रभाव पार्दैनन्। तर जमिनको भित्री भागमा ठूला भूकम्पका कारण खलबलिएको शक्तिलाई पुरानै अवस्थामा फर्काउन तिनको महत्त्वपूर्ण भूमिका हुने विज्ञहरू बताउँछन्।

केही वर्षअघि गएको गोरखा भूकम्प ७.८ म्याग्निट्यूडको थियो। भूकम्प र त्यसपछिका परकम्पहरूले देशभरिका विभिन्न जिल्लामा भौतिक मात्र नभई ठूलो मानवीय क्षति पनि गरे।

उक्त भूकम्पको शृङ्खलाका कारण परकम्पका रूपमा भूगर्भमा सञ्चित शक्ति बाहिर निस्किन खोजिरहेको भए पनि काठमाण्डूको जमिनमुनि आएर जम्मा भएकाले जोखिम अझै नटरेको विज्ञहरू बताउँछन्।"
जीपीएस डेटा र सीसीटीभी भिडिओको आधारमा राष्ट्रिय भूकम्प मापन केन्द्र र नासा आदि संस्थाले बनाएको एनिमेशन देखाउँदै राष्ट्रिय भूकम्प मापन केन्द्रका वैज्ञानिक लोकविजय अधिकारीले यो भिडिओमा 'बेसिन इफेक्ट' बारे व्याख्या गरेका छन्।
"बुधवार राती मानवीय क्षतिहरू हुने गरी डोटी केन्द्रबिन्दु भएर भूकम्प गए तापनि त्यस क्षेत्रमा शताब्दियौँ देखि सञ्चित ऊर्जा निष्कासनका लागि त्यो पर्याप्त नभएको राष्ट्रिय भूकम्प मापन तथा अनुसन्धान केन्द्रकी प्रमुखले बीबीसीलाई बताएकी छन्।

""पोखरादेखि पश्चिम भारतको देहरादुनसम्म निकै लामो समय ठूला भूकम्पीय गतिविधि भएको छैन,"" खानी तथा भूगर्भ विभाग अन्तर्गतको उक्त केन्द्रकी प्रमुख मोनिका झाले भनिन्।

""सन् १५०५ मा त्यस भेगमा ठूलो भूकम्प गएपछिको पाँच शताब्दीभन्दा लामो समय अर्को मुख्य भूकम्प गएको छैन।""

एकजना भूकम्पविद् लोकविजय अधिकारीले बुधवारको कम्पनबाट ‘जमिनमुनिको शक्ति घटेको रूपमा नभई त्यस क्षेत्रमा भूकम्पको उच्च जोखिम कायमै रहेको स्मरण गराएको’ रूपमा बुझ्नुपर्ने बताउँछन्।

पाँच सय वर्षअघिको उक्त महाभूकम्प ८.१, ८.४ र ७.८ म्याग्निट्यूडका रहेको र त्यसको असर भारत र तिब्बतसम्म परेका विवरणहरू पाइन्छन्।

६.६ म्याग्निट्यूडको बुधवारको भूकम्प लामो समय निष्कासन नभएको शक्तिका लागि निकै सानो हुने भूगर्भ अधिकारीहरू बताउँछन्।

विगत आठ सय वर्षमा ५० वटा ठूला भूकम्प, राजाको पनि ज्यान गएको थियो
७२ सालमा भूकम्प जाँदा यसरी हल्लिएको थियो काठमाण्डू

""अझ ठूला ठूला भूकम्प जान सक्ने क्षेत्र हो त्यो,"" भूगर्भशास्त्री समेत रहेकी मोनिका झा भन्छिन्।

""२०७२ सालको भूकम्पको दरारहरू पोखराभन्दा पश्चिमतर्फ नदेखिएकाले त्यस भूकम्पपछि पश्चिम नेपाल सुरक्षित बनेको सोच्न मिल्दैन।""

'निकै कमजोर'

गोरखा भूकम्पबारे पीएचडी समेत गरेका एकजना भुकम्पविद लोकविजय अधिकारीले ८ म्याग्निट्यूडको भूकम्प जानसक्ने भनिएको ठाउँमा गएको यस भूकम्प निकै नै कमजोर रहेको बताउँछन्।

""६ म्याग्निट्यूडबाट ८ म्याग्निट्यूडमा भूकम्प पुग्नका लागि एक हजार गुणा धेरै शक्ति आवश्यक पर्छ,"" भूकम्पविद् अधिकारी भन्छन्।

""त्यसैले यसरी जाने साना भूकम्पका कारण शक्ति निष्कासन हुँदै जोखिम कम भएको सोच्नु हुँदैन।""

यस्तै परिस्थितिका कारण उक्त क्षेत्रमा सबैभन्दा बढी पूर्वतयारी आवश्यक पर्ने कुरा यसअघि देखि नै सरकारी तथा गैरसरकारी निकायहरूलाई जानकारी गराइएको केन्द्रले जनाएको छ।

केन्द्रले डोटी भूकम्पलाई ‘मध्यम खालको’ बताउँदै आउँदा दिनमा त्यस्ता कम्पन थप देखिन सक्ने चेतावनी दिएको छ।

मध्य नेपालमा २०७२ सालमा गएको भूकम्पपछि हालसम्म ५६ हजारभन्दा धेरै परकम्प महसुस गरिएको सरकारी विवरण छ।

यस भूकम्पको वेग कति परसम्म देखा पर्‍यो भनेर मूल्याङ्कन गर्नका लागि क्षतिको पूर्ण विवरण पर्खिरहेको केन्द्रले जनाएको छ।

जसका आधारमा केन्द्रले आफ्ना विज्ञ तथा प्राविधिकहरूलाई त्यसतर्फ पठाएर त्यसको मूल्याङ्कन गर्नेछ।

हाल नेपालभर भूकम्प थाहा पाउने विभिन्न तीन प्रकारका गरेर झण्डै एक सय मापन केन्द्रहरू छन्।

""ती पर्याप्त छैनन्। कतिपय अवस्थामा पूर्व चेतावनी दिनका लागि हामीले अझै धेरै थप्नुपर्ने हुन्छ,"" केन्द्र प्रमुख झा भन्छिन्।

""भूकम्पका हकमा पूर्व चेतावनी दिनका लागि प्राथमिक रूपमा उत्पन्न हुने र सतहमा देखा पर्ने वेगबिचको निकै छोटो समयमा काम गर्ने प्रणाली बनाउनुपर्छ।""

दुवै खाले वेग भूकम्प गइसकेपछि आउने भएकाले त्यसको लाभ लिनका लागि निकै धेरै मापन केन्द्र र चुस्त प्रणाली आवश्यक पर्ने विज्ञहरू बताउँछन्।"
"विसं २०७२ पछिको यू-१९ ब्याचमा थुप्रै प्रतिभाशाली खेलाडीहरू प्रतिस्पर्धामा थिए।

सन्दीप लामिछाने, दीपेन्द्रसिंह ऐरी, आशिफ शेख, रोहित पौडेल, पवन सर्राफ, कमलसिंह ऐरी र ललितनारायण राजवंशीजस्ता खेलाडीहरूले राष्ट्रिय टोलीको ढोका ढक्ढकाइरहेका थिए।

यसै बेला २०७४ सालको यू-१९ एशिया कपमा कप्तान लामिछानेलाई हटाई दीपेन्द्रसिंह ऐरीलाई जिम्मेवारी दिइयो।

कप्तानीको जिम्मेवारी के पाएका थिए, ऐरीले आफ्नो क्षमता प्रस्तुत गरिहाले।

मलेशियामा भएको उक्त प्रतियोगितामा नेपालले इतिहासमा पहिलो पटक भारतलाई पराजित गरेर सनसनी मच्चायो, त्यो पनि ऐरीकै अलराउण्ड प्रदर्शनमा।

यसअघि नेपाली क्रिकेटले कुनै पनि क्रिकेटमा भारतलाई हराउन सकेको थिएन।

खेलमा पहिलो ब्याटिङ गरेर नेपालले निर्धारित ५० ओभरमा ८ विकेटको क्षतिमा १८५ रन बनाए र लक्ष्य पछ्याउन आएको भारतलाई १६६ रनमा नै अलआउट गरिदियो।

डिफेन्डिङ च्याम्पियन भारत १९ रनले पराजित भयो।

त्यसमा ऐरीले ब्याटिङमा ८८ रन बनाएका थिए भने बलिङमा चार विकेट लिएका थिए।

नेपालसँग हारेपछि राहुल द्रविडको प्रशिक्षणमा रहेको सो भारतीय टोलीका अधिकांश खेलाडीहरू राष्ट्रिय टोलीबाट आउट भएका थिए।

नेपालको सो जितको खुबै प्रशंसा भयो साथै कप्तान ऐरी पनि चर्चामा आए।

राष्ट्रिय टोलीमा 'डेब्यू'

उमेर समूहको क्रिकेटमा प्रभाव जमाएका ऐरीले सन् २०१७ मा आईसीसी विश्वकप लीग च्याम्पियनसिप अन्तर्गत केन्यासँगको खेलबाट राष्ट्रिय टोलीमा 'डेब्यू' गरेका हुन्।

सो प्रतियोगितामा कप्तान पारस खड्काको शल्यक्रिया गरेकाले उनको स्थानमा मध्यक्रमको भरपर्दो खेलाडीको खोजी भयो। अनि ऐरीले मौका पाए।

खड्काको स्थानमा चौथो नम्बरमा ब्याटिङ गर्न पाएको अवसरलाई सदुपयोग गर्न ऐरी चुकेनन्।

यसअघि कप्तान खड्का, उपकप्तान ज्ञानेन्द्र मल्ल र शरद भेषवाकरले मात्र नेपालको मध्यक्रम सम्हाल्दै आएका थिए।

मध्यक्रमका भरपर्दा खेलाडी

ऐरी पहिलो खेलमा १९ रनमा आउट भए तर दोस्रो खेलमा उनले ६२ रन बनाउँदै नेपाललाई जित दिलाउन महत्त्वपूर्ण भूमिका खेले।

नेपालका दुई खेलाडी आउट भइसकेको अवस्थामा उनले मल्लसँग मिलेर तेस्रो विकेटका लागि १११ रनको पार्टनरशीप गरेर जितको आधार बनाउन सहयोग गरे।

प्रतियोगिता सकिएसँगै उनले आफूलाई राष्ट्रिय टोलीको भविष्यका भरपर्दा मध्यक्रमका खेलाडीका रूपमा उभ्याइसकेका थिए।

"" नेपालले एक जना भरपर्दो मध्यक्रमको खेलाडी भेटेको छ,"" प्रतियोगितापछि कप्तान खड्काले भनेका थिए।

भन्नै परेन, त्यसपछि ऐरीले अहिलेसम्म पछाडि फर्केर हेर्नु परेको छैन।

ओडीआई 'डेब्यू'

त्यसपछिको पाँच वर्षे क्रिकेट यात्रामा उनी राष्ट्रिय टोलीका नियमित र प्रभावकारी सदस्य बन्दै आएका छन्।

नेपालले एक दिवसीय अन्तर्राष्ट्रिय ओडीआई राष्ट्रको मान्यता पाएपछि ऐरीले नेदरल्याण्ड्सविरुद्ध 'डेब्यू' गरे।

बलिङ गर्न नपाए पनि चौथो नम्बरको खेलाडीको रूपमा मैदान प्रवेश गरी उनले ३३ रन बनाएका थिए।

सन् २०१८ मा नेपालले इङ्ल्याण्ड र नेदरल्याण्डसमा गरेको भ्रमणमा ओडीआई खेल्नु अगाडि ऐरीले लन्डनको लर्डस् मैदानमा टी-२० अन्तर्राष्ट्रियमा 'डेब्यू' गरिसकेका थिए।

उनी सँगै आरिफ शेख, राजवंशी र अनिल शाहले पनि लर्ड्समै टी-२० मा 'डेब्यू' गरेका थिए।

आधा दशकको यात्रा

यस अवधिमा खेलेको १६ एकदिवसीय खेलमा उनले २९१ रन बनाएका छन् भने ३९ टी-२० मा १,०३३ रन जोडेका छन्।

त्यस्तै बलिङतर्फ ओडीआईमा सात तथा टी-२० मा १५ विकेट लिइसकेका छन्।

यो अवधिमा उनले सबै भन्दा अविस्मरणीय प्रदर्शन गरेको चाहिँ काठमान्डूमा भर्खरै सम्पन्न पपुवा न्युगिनीसँग एकदिवसीय र मलेशिया सम्मिलित त्रिकोणात्मक टी-२० शृङ्खला नै हो।

घरेलु दर्शकहरूमाझ यी प्रतियोगितामा ब्याटिङ, बलिङ र फिल्डिङ तीन वटै क्षेत्रमा ऐरी गजबले छाएका थिए।

कीर्तिमानै कीर्तिमान

टी-२० का पाँच खेलमा एक शतक र दुई अर्ध शतकसहित २५५ रन अनि बलिङमा सात विकेट लिएपछि उनी प्रतियोगिताको सर्वोत्कृष्ट खेलाडी बने।

उनको नाममा कीर्तिमानहरू पनि लेखिए:

टी- २० अन्तर्राष्ट्रियमा उनी एक हजार रन बटुल्ने पहिलो नेपाली खेलाडी बने।
टी- २० र एकदिवसिय दुवै प्रतिस्पर्धामा शतक प्रहार गर्ने पारस खड्का पछि उनी दोस्रो खेलाडी बने।

र, यही प्रदर्शनका कारण उनी अहिले अन्तर्राष्ट्रिय क्रिकेट परिषद् आईसीसीको टी-२० अलराउण्डरको सूचीमा उत्कृष्ट १० खेलाडीभित्र परेका छन्।

आइसीसीको कुनै पनि विधाको उत्कृष्ट १० मा पर्ने ऐरी पहिलो नेपाली खेलाडी हुन्।

त्यसो त ओडीआईको एउटै शृङ्खलामा सबैभन्दा बढी शून्यमा आउट हुने कीर्तिमान पनि उनकै नाममा छ। वर्ल्डकप क्रिकेट लीग २ का आठ खेलमा उनी चार पटक शून्यमा आउट भएका छन्।

उमेरले ऐरी २२ वर्षका भए।

हेलमेट भित्र कालो रुमाल बेरेर खेल्नु ऐरीको पहिचान नै हो। अहिले झ्याप्प दाह्री पनि पालेका छन्।

दायाँ हाते ब्याटर र दायाँ हाते स्पीनर उनी फिल्डिङमा पनि झन् चुस्त छन्।

त्रिकोणात्मक शृङ्खलामा करण केसीले ह्याट्रिक विकेट लिने क्रममा तेस्रो विकेटको क्याच ऐरीले लिएका थिए।

तर क्याच समातिनु अगाडि नै केसीले खुसी मनाइसकेका थिए।

पछि केसीले भनेका थिए, ""त्यहाँ फिल्डरको रूपमा दीपु (दीपेन्द्र) भएकोले क्याच समातिनेमा म ढुक्क भइसकेको थिएँ।""

अन्तर्मुखी ऐरी

पुर्खौली घर बैतडी दशरथ चन्द नगरपालिका, गरुडीका ऐरीको परिवार २०४० सालमा कञ्चनपुर झरेका हुन्।

अहिले महेन्द्रनगर टिलाचौर-८ मा बस्ने ऐरीले त्यहीँ नै क्रिकेट सिकेका हुन्।

सानो उमेरमा नै मेहनती उनी जिल्ला / क्षेत्रीय खेल्दै यू-१९ मा पदार्पण गरेका थिए।

त्यति बेलाका क्षेत्रीय क्रिकेट सङ्घका क्षेत्र नम्बर ९ धनगढीका कार्यवाहक अध्यक्ष धिरेन्द्र साउद भन्छन्, ""क्षेत्रीय छनोटमा ऐरीले उत्कृष्ट प्रदर्शन गरे तर काठमान्डूमा यु- १९ राष्ट्रियमा भने राम्रो प्रदर्शन गर्न सकेनन्।""

""तर हामीले उ क्षमतावान भएको भन्दै क्याम्पमा राख्न सुझाव दिए। अनि क्याम्पमा राम्रो गरेपछि उनले यू-१९ टोलीमा स्थान बनाए।""

बुबा गगनसिंह ऐरी र आमा नारुदेवीका कान्छा छोरा ऐरीको दुई दाजु र एक दिदी छन्।

उनी धेरै बोल्दैनन् तर जति बोल्छन् एकदम स्पष्ट बोल्छन्।

पछिल्लो समय नेपाल क्रिकेट सङ्घ क्यान र राष्ट्रिय खेलाडीबीच खेलाडी वर्गीकरणको विषयमा नमज्जाले मनमुटाव हुँदा ऐरी पनि त्यसमा मुछिएका थिए।

जसका कारण उनको उपकप्तान पद नै खोसियो।

तर तमाम तनावका बीच राष्ट्रिय टोलीमा खुलेर खेल्न सक्ने ऐरीको धैर्यताको खुलेरै प्रशंसा भयो।

त्यसपछि भने ऐरीले मिडियासमक्ष बोलेका छैनन्।

यद्यपि क्रिकेटकर्मीहरूको विश्वास छ, ""युवा ऐरीको ब्याट र बल भने अब धेरै लामो समयसम्म बोल्नेछ।"""
"वि.सं. २०७२ मा ठूलो धनजनको क्षति हुनेगरी भैँचालो जानुअघिसम्म धेरैले 'नब्बे सालको भैँचालो' भनेर चिन्ने वि.सं. १९९० को भूकम्पलाई पछिल्लो समयको सबैभन्दा ठूलो भैँचालोको रूपमा लिने गर्थे।

भैँचालोको जोखिम क्षेत्रमा रहेको भनिएको नेपालमा वारंवार 'नब्बे सालको जस्तै भैँचालो आउन सक्छ' भनेर जनमानसलाई सार्वजनिक रूपमा भन्ने गरेको पाइन्थ्यो।

त्यसबारे कैयौँ लेख लेखिएको भेटिन्थ्यो। स्वदेशी र विदेशी दातृनिकायको आर्थिक सहयोगमा हुने भैँचालोसम्बन्धी कार्यक्रमहरूमा पनि यस्ता अभिव्यक्ति सार्वजनिक हुने गरेको सुनिन्थ्यो।

वि.सं. २०७२ साल वैशाख १२ गते दिउँसो ११:५६ मा गएको भैँचालोले मुलुकभरि ठूलो धनजनको क्षति गर्‍यो। र, धेरैले आज पनि त्यसलाई नब्बे सालकै भैँचालोसँग तुलना गर्ने गरेका छन्।

बहत्तर सालको भैँचालोमा हामीले आफ्नै पालामा हाम्रा बा वा हजुरबाहरूले सुनाउने गरेको 'नब्बे सालको भैँचालोको कथा' जस्तै भयानक विपद् भोग्यौँ।

तर न सर्वसाधारण न त सरकारी ओहोदामा रहनेहरूले त्यस भैँचालोबाट पाठ लिएको देखिन्छ।

अहिले पनि भैँचालो थाम्ने खाले निर्माण नभइरहेको गुनासो सार्वजनिक हुने गरेको छ।

विशेष गरेर सहरी क्षेत्रमा त्यस्तै विपद् पर्दा आवश्यक पर्ने खुला स्थानहरू राखेको देखिँदैन।

विभिन्न ऐतिहासिक ग्रन्थ, लेख र लेखोटहरू हेर्दा नेपालमा हरेक शताब्दीमा एक वा दुई ठूला खाले भैँचालाहरू गएकै देखिन्छ।

त्यस्ता भैँचालाको प्रभाव देशका धेरै भागमा परेको विवरणहरू पाइन्छन्।

साना र मझौला खाले भैँचालोहरू त गइरहेकै हुन्छन्।

नेपालमा गएका भैँचालाहरूको विवरण समावेश गरेर लेखिएका कतिपय पुस्तक र लेखहरूमा पनि गल्तीहरू भेटिएका छन्।

भैँचालाहरूको कुरा गर्दा धेरैले सम्झना गर्ने पुस्तकमध्येमा ब्रह्मशमशेर जङ्गबहादुर राणाले लेखेको 'नेपालको महाभूकम्प' पर्छ।

यो पुस्तकमा नब्बे सालको भैँचालोको विषयमा धेरै र त्यसभन्दा अघिका भैँचालोहरूका विषयमा केही उल्लेख गरिएको पाइन्छ।

यो नब्बे सालको भैँचालो गएको एक वर्षपछि प्रकाशित भएको थियो।

तर त्यसमा नब्बे सालअघिको भैँचालोबारे राणाले लेख्दा गल्ती हुन गएको भनी नयराज पन्त भन्ने गर्थे।

उक्त पुस्तकको आफ्नो निजी प्रतिमा उनले त्यसको संशोधन पनि गरेर राखेका थिए।

खोजी

अध्ययन गर्दै जाँदा मैले पनि त्यो पुस्तकमा गल्तीहरू भेट्दै गएँ।

नेपालको खानी तथा भूगर्भ विभागका भूगर्भशास्त्रविद् र भूकम्पविद्याविद् जीआर चित्रकार र माधवराज पाण्डेले अङ्ग्रेजी भाषामा लेखेको 'इतिहासमा चढेका, नेपालमा गएका भैँचाला' भन्ने एउटा लेखमा पनि ब्रह्मशमशेरकै गल्ती दोहोर्‍याएको भेटियो।

यस्तै कारणहरूले मैले नेपालमा गएका भैँचालाहरूको इतिहास खोतल्ने निधो गरेँ र वि.सं. १८६८ जेठ २४ गते गएको एउटा भैँचालोबारे सप्रमाण लेखी संशोधन मण्डलद्वारा प्रकाशित हुँदै आएको 'पूर्णिमा'को ९५ पूर्णाङ्कमा त्यसलाई २०५५ सालमा छपाएँ।

फ्रान्सको 'सँत्र नासओनल् दे ला रशेर्‍शे साँतिफिक्' अर्थात् शास्त्रीय अन्वेषणको राष्ट्रिय केन्द्रबाट मलाई २०५६ सालको हिउँदमा तीन महिनाका लागि त्यहाँ अन्वेषण गर्ने प्रस्ताव आयो।

मैले त्यहाँ तीन महिनामा सकिने खालको अन्वेषण गर्नुपर्ने थियो।

त्यसैले मैले नेपालका भैँचालाकै विषय समातेँ। प्यारिसमा गरेको त्यस अध्ययनबाट एउटा छाप्न मिल्ने पुस्तिका नै तयार भयो।

त्यो लेख २०५७ वैशाख ८ गते काठमाण्डूमा भएको एउटा गोष्ठीमा प्रस्तुत हुनुका साथै संशोधन मण्डलबाट प्रकाशित भएको अङ्ग्रेजी भाषाको जर्नल 'आदर्श'मा पनि त्यो लेख छापियो।

पछि प्यारिसबाट पनि उक्त लेखको सारांश फ्रेन्च भाषामा छापिएको छ।

यसरी मैले ऐतिहासिक तथ्यहरूमा आधारित भएर नेपालका भैँचालासम्बन्धी इतिहासको अध्ययन गर्दा कतिपय पुस्तक र लेखहरूमा प्रशस्त गल्तीहरू भेटेँ र तिनलाई सच्याउने प्रयास पनि गरेँ।

नेपालका प्राचीन टिपोट र अभिलेखहरूको मेरो हालसम्मको अध्ययनले नेपालमा गएका भैँचालामध्ये ऐतिहासिक तथ्य भेटिएको सबैभन्दा पुरानो भैँचालो भनेको वि.सं. १२८० मा गएको भैँचालो हो।

मैले अध्ययन गर्दा लक्ष्मीपति-नयराज सङ्ग्रहमा जुनजुन सालका पात्राहरू उपलब्ध भए तिनको पनि उपयोग गरेँ।

यसबीच दिनेशराज पन्तको अन्वेषणबाट पनि भैँचालाको इतिहासको विषयमा केही तथ्य फेला परे।

गोपालराजवंशावली, मण्डलवंशावली, भाषावंशावली, नेपालिकभूपवंशावलीसहित पुराना हस्तलिखित पात्राहरूमा उल्लेख गरिएका विवरणहरू भेला पारेर मैले नेपालका भैँचालाहरूबारे तथ्यहरू खोजेको हुँ।

त्यस क्रममा एकै साल पनि धेरैवटा भैँचालाहरू गएको तथ्य भेटिन्छ।

चाँडचाँडै दोहोरिएका भैँचालाहरू अहिले भन्ने गरिएको परकम्प पनि हुनसक्छन्।

गोपालराजवंशावली अनुसार वि.सं. १३१२ को भैँचालोमा त्यसबेलाका राजा अभय मल्लको मृत्यु भएको उल्लेख छ।

त्यस भैँचालोले देवल र घरहरू धेरै भत्किएको र तीन भागको एक भाग प्रजाहरूको मृत्यु भएको भन्ने विवरण त्यसमा देखिन्छ।

त्यसबेला चार महिनासम्म जमिन हल्लिरहेको वंशावलीमा उल्लेख भएकोले उसबेला पनि अहिले जस्तै परकम्पहरू आएका रहेछन् भन्ने बुझिन्छ।

भैँचालोकै कारण १५ दिन देखि एक महिनासम्म देश छाडेर बाहिर जानुपरेको विवरण ऐतिहासिक दस्तावेजमा पाइन्छ।

वि.सं. १४०१ मा गएको भैँचालोलाई चाहिँ ठूलो भैँचालो भनेर गोपालराजवंशावलीमा लेखिएको छ।

त्यो भैँचालो दशैँको फूलपातीका दिन गएको रहेछ।

त्यसको भोलिपल्ट महाष्टमीका दिन राजा अरि मल्लको मृत्यु भएको ऐतिहासिक विवरण भेटिएको छ।

त्यसबेला भक्तपुर शासनको केन्द्र थियो। तर अरि मल्लको मृत्यु भने देउपाटन (पशुपतिक्षेत्र)मा भएको उल्लेख छ।

त्यसबेला राजाहरूको राज्याभिषेक देउपाटनमा नै गर्ने चलन थियो।

मृत्यु हुन लागेकाहरूलाई पशुपतिक्षेत्र लाने चलनअनुसार अरि मल्ललाई पनि त्यसबेला देउपाटन लगिएको हुनसक्छ।

वि.सं. १२८० देखि वि.सं. १९९० सम्ममा ४८ वटा भैँचालाहरू गएका विवरणहरू तथ्यसहित भेटिएका छन्।

झन्डै आठ सय वर्ष (७९५ वर्ष)को नेपालको इतिहासमा २०४५ सालको भैँचालोलाई पनि सामेल गर्दा कुल ५० वटा ठूला भैँचाला गएको देखिन्छ।

कतिपय ऐतिहासिक विवरणहरूमा ती भैँचालाहरूले ठूलो क्षति पुर्‍याएको उल्लेख छ।

अपूर्ण

अन्य शास्त्रमा जस्तो औसत निकाल्न मिल्ने भए करिब आठ सय वर्षको यो विवरण हेरेर हामी हरेक १६ वर्षमा एउटा भैँचालो जानसक्छ भन्न सक्थ्यौँ।

तर इतिहासमा न यस्तो औसत निकाल्न मिल्छ न त त्यसो गर्नु वैज्ञानिक नै हुन्छ।

यसरी औसत निकाल्न किन पनि मिल्दैन भने कुनैकुनै साल एकै वर्षमा धेरैपटक भैँचाला पनि गएका छन्।

यसले नेपाल भैँचालाको जोखिममा रहेको कुरालाई भने स्पष्ट पार्छ।

इतिहासका यी विवरणहरूको विश्लेषण गरेर भूकम्पविद्याविद्हरूले आफ्नै ढङ्गले वैज्ञानिक विश्लेषण पनि गर्न सक्लान्।

नेपालमा अभिलेख राख्ने राम्रो परम्परा नभएकोले यस्ता भैँचाला यी भन्दा धेरै नै बढी गए होलान् भनी अनुमान गर्न सकिन्छ।

भैँचालाको बारेमा राष्ट्रिय र अन्तर्राष्ट्रिय दुवै तर्फबाट प्रशस्त खर्च भइरहेको छ।"
पेसाले मूर्तिकार उनी आवश्यक प्रविधि तथा उपकरण अभावका कारण मूर्ती बनाउने रहर अझै नमरेको उनको भनाइ छ।
"उत्तर कोरियाले शनिवार ""अप्रत्याशित"" अभ्यासका रूपमा एक अन्तर महादेशीय बलिस्टिक क्षेप्यास्त्र आईसीबीएम प्रहार गर्दै उक्त हतियारको विश्वसनीयता पुष्टि गरेको त्यहाँका सरकारी सञ्चारमाध्यमले जनाएका छन्।"
"अस्ट्रेलियामा जारी बिग ब्यास प्रतियोगितामा एउटा अनौठो कीर्तिमान बनेको छ। सिड्नी सिक्सर्सबाट खेलिरहेका स्टिभ स्मिथले एक बलमा १६ रन बनाएका छन्।

यो स्कोर धेरैलाई पत्यार नलाग्न सक्छ। होबार्टमा भएको खेलमा यो दुर्लभ कीर्तिमान बनेको हो।

होबार्ट हरिकेन्सका जोएल पेरिसको बलमा स्मिथले यो कीर्तिमान बनाएका हुन्। पेरिस खेलको दोस्रो ओभर बलिङ गर्न आएका थिए। क्रिजमा स्टिभ स्मिथ थिए। उनले पहिलो दुई बलमा कुनै रन बनाउन सकेनन्।

जोएल पेरिसको तेस्रो बलमा स्मिथले छक्का प्रहार गरे।

बलिङ गर्दै गर्दा पेरिसको खुट्टा क्रिजबाट बाहिर रहेको अम्पायरले देखे र नो-बल दिए।

अर्थात् गणना हुन बाँकी रहेको बलमै स्मिथले सात रन जोडे। पेरिसले अर्को बलमा स्मिथले फ्री हिट पाएका थिए।

पेरिसले यस पटक वाइड बलिङ गरे। त्यो बल विकेटकिपरले समात्न सकेनन् र बल बाउन्ड्री पार पुगेर पाँच रन बन्यो। तर दोस्रो पटक पनि बल गणना भएन।

यस बेलासम्म गणना हुन बाँकी रहेको बलमै स्मिथले १२ रन बनाइसकेका थिए। उनले पाएको फ्री हिट बाँकी नै थियो र त्यो बलमा स्मिथले चौका प्रहार गरे।

अर्थात्, स्मिथले वैध बलमा १६ रन बनाए।

यस खेलमा स्मिथले ३३ बलमा चार चौका र छ छक्काको मद्दतमा ६६ रन बनाए र उनको टोलीले निर्धारित २० ओभरमा १८० रन बनायो। यो स्कोर पछ्याउँदै ब्याटिङ गरेको होबार्ट हरिकेन्स १५६ रनमा सीमित भयो।

रोचक कुरा के छ भने, स्टिभ स्मिथलाई ट्वान्टी-२० क्रिकेटमा ब्याट्सम्यानको रूपमा लिइँदैन, तर उनी आजकल उत्कृष्ट लयमा छन्। पछिल्लो खेलमा उनले सिड्नी थन्डर्सविरुद्ध उत्कृष्ट शतक प्रहार गरेका थिए।

अघिल्लो खेलमा उनले एडिलेड स्ट्राइकर्सविरुद्ध शतक प्रहार गरेका थिए। लगातार दुई शतकपछिको खेलमा उनले ६६ रनको पारी खेले।

अर्कोतर्फ एक बलमा १६ रन दिने जोएल पेरिसले ३ ओभरमा ३२ रन दिएर एक विकेट लिए।

३० वर्षीय जोएलले अस्ट्रेलियाका लागि दुई एक दिवसीय शृङ्खला खेलिसकेका छन्। उनले खेलेका दुवै एक दिवसीय भारतसँग हुन्। उनको बलिङको पहिलो सिकार शिखर धवन थिए।"
"पूर्वी नेपालको खोटाङ जिल्लामा केन्द्रबिन्दु बनाएर लोकल म्याग्निट्यूड ६.० भूकम्प गएपछि सरकारी अधिकारी तथा विज्ञहरूले पूर्व र पश्चिम नेपालमा महाभूकम्पको जोखिम रहेकाले आवश्यक पूर्वतयारी गर्नुपर्नेमा जोड दिएका छन्।

राष्ट्रिय भूकम्प मापन तथा अनुसन्धान केन्द्रकी भूगर्भविद् शीला भट्टराईका अनुसार खोटाङको साकेला गाउँपालिकाअन्तर्गत पर्ने मार्तिमबिर्तामा बिहान ८:१३ मिनेटमा गएको उक्त भूकम्पको प्रभाव पूर्वी नेपालदेखि काठमाण्डू उपत्यकासम्म महसुस भएको थियो।

भूकम्पबाट कस्तो क्षति?

राष्ट्रिय समाचार समितिका अनुसार गृहमन्त्री बालकृष्ण खाणले खोटाङमा गएको भूकम्पबाट पुगेको क्षति र सरकारले गर्नुपर्ने उद्धारबारे सम्बन्धित जिल्ला प्रशासन कार्यालय र सुरक्षा निकायका प्रमुखसँग जानकारी लिएका छन्।

सरकारी अधिकारीहरूले उक्त भूकम्पका कारण खासै ठूलो क्षतिको विवरण नआएको बीबीसीलाई बताएका छन्।

""अहिलेसम्म त्यस्तो ठूलो क्षतिको विवरण छैन। भूकम्पको केन्द्रबिन्दु रहेको मार्तिमवरिपरि पुराना कच्ची घरहरू अलिअलि चर्किएको भन्ने छ,"" खोटाङका प्रमुख जिल्ला अधिकारी सूर्यप्रसाद सेढाईँले भने।

नजिकै रहेको भोजपुरमा पनि केही पुराना संरचनामा क्षति पुगेको विवरण आएको छ।

""हामीले मज्जाले नै भूकम्पको धक्का महसुस गर्‍यौँ। करिबकरिब २०७२ सालको भूकम्पजत्तिकै शक्तिशाली कम्पन छोटो समयको लागि महसुस गरियो,"" सेढाईँले भने।

साकेला गाउँपालिकाका अध्यक्ष रविप्रकाश राईले भूकम्पबाट मानवीय क्षति नभएको जानकारी राससलाई दिएका छन्।

विक्रम स‌ंवत् २०७२ को भूकम्पको केन्द्रबिन्दु गोरखा जिल्लामा थियो। यूएसजीएसले ७.८ म्याग्निट्यूड मापन गरेको उक्त भूकम्पमा परी झन्डै ९,००० जनाको मृत्यु भएको थियो।

त्यसपछि गोरखा भूकम्प शृङ्खलाअन्तर्गत दशौँ हजार परकम्पहरू मापन गरिएको अधिकारीहरूले बताएका छन्। परकम्प जाने क्रम अहिले पनि जारी छ।

यद्यपि खोटाङमा गएको भूकम्पको गोरखा भूकम्पसँग कुनै सम्बन्ध नरहेको अधिकारीहरू बताउँछन्।

नेपालमा कहिलेकहिले गएका थिए ठूला भूकम्प?

राष्ट्रिय भूकम्प मापन तथा अनुसन्धान केन्द्रका वरिष्ठ भूकम्पविद् लोकविजय अधिकारीका अनुसर विक्रम संवत् १९९० पछि नेपालको पूर्वी क्षेत्रमा ठूलो भूकम्प गएको छैन।

""हाम्रोमा ९० सालको महाभूकम्पयता त्यस क्षेत्रमा ठूलो भूकम्प गएको छैन। त्यहाँ त्यसयताको शक्ति जम्मा भएर बसेको छ। त्यसयता साना केही भूकम्पहरू गएका छन्। धरानमा गएको अलग्गै हो।""

उनका अनुसार पूर्वी नेपाललाई केन्द्रबिन्दु बनाएर विक्रम संवत् १२५५ मा ८ म्याग्निट्यूडभन्दा बढीको भूकम्प गएको थियो।

""विक्रम संवत् १२५५ को भूकम्पमा राजा अभय मल्लको मृत्यु भएको मानिन्छ। उक्त महाभूकम्पले त्यतिखेरको नेपालको एकतिहाइ भाग ध्वस्त भएको ठानिन्छ।""

उनले कहिले ठूलो भूकम्प जान्छ भनेर भन्न नसकिने भएपनि ""जति ठूलो अन्तरालमा भुइँचालो जान्छ त्यो त्यति नै बढी शक्तिशाली हुने"" बताए।

अधिकारीका अनुसार पश्चिम नेपालमा सन् १५०५ पछि ठूलो भूकम्प गएको नै छैन।

उनले थपे, ""तर मध्यनेपालमा २००-२५० वर्षको अन्तरालमा शक्तिशाली भूकम्प गइरहेको छ।विक्रम संवत् १८९० मा गएको ठाउँमा २०७२ सालमा गयो। उक्त भूकम्पका परकम्पहरू पनि शक्तिशाली थिए। त्योभन्दा पहिला पनि विसं १४०० मा, १६०० मा गएका छन्।""

पूर्व र पश्चिम दुवैतर्फबाट किन जोखिम?

कतिपय भूगर्भविद्हरू विक्रम स‌ंवत् २०७२ सालको भूकम्पले पूर्वमा दोलखा र पश्चिममा बारपाकसम्म जमिन सारेको बताउँछन्।

उनीहरूका अनुसार अहिले पनि पूर्वी र पश्चिम नेपालमा शक्तिशाली भूकम्प जाने जोखिम छ।

भूगर्भविद् प्रा. डा. विशालनाथ उप्रेती त्यसैले पूर्वचेतावनी दिने प्रणालीसहित पूर्वतयारीका लागि सरकारले बेलैमा लगानी गर्नुपर्ने बताउँछन्।

उनका अनुसार नेपाल विज्ञान तथा प्रविधि प्रज्ञा प्रतिष्ठान (नास्ट) ले पूर्वचेतावनी दिने उपकरण जडान गर्ने प्रयास गरिरहेको छ। उनी नास्टका प्राज्ञ पनि हुन्।

भूकम्पीय र भौगर्भिक अध्ययन गर्न र आफ्नो क्षमता अभिवृद्धि गर्न नेपालले थप लगानी गर्नुपर्ने उनी औँल्याउँछन्।

""हामीलाई १० वटा साइस्मोमिटर आवश्यक छ। नास्टले कुनै पनि उपकरण जडान गरेको छैन। दुईवटा साइस्मोमिटर जडान गर्न बजेट दिइएको थियो तर नयाँ सरकार आएपछि त्यो बजेट पनि २० प्रतिशत घटाइयो,"" उनले भने।

त्यो बजेट अपर्याप्त भएकाले खर्च नभएर फिर्ता गएको उनको भनाइ छ।

यस वर्ष पनि उपकरण खरिदका लागि बजेट नदिइएको उल्लेख गर्दै उप्रेतीले कम्तीमा दुईवटा उपकरणका लागि बजेट विनियोजन गर्न सरकारलाई मनाउने प्रयासमा आफूहरू रहेको बताए।

प्रा. उप्रेतीका अनुसार भूकम्पीय जोखिमको दृष्टिकोणबाट पूर्वदेखि पश्चिमसम्म हिमालयको २,४०० किलोमिटर लामो भूगर्भलाई विभिन्न भागमा विभाजित गर्न सकिन्छ।

""साधरणतया हिमालयमा भूकम्प जाँदा झन्डै २०० देखि ४०० किलोमिटर लामो (पूर्वपश्चिमको) टुक्रा दक्षिणतिर सर्छ। तर कहाँदेखि कहाँसम्म त्यसको सीमा कहाँ छ त्यो हामीलाई थाहा छैन,"" उनले भने।

तर उनका अनुसार नेपालमा विक्रम संवत् १९९० मा गएको महाभूकम्पको पूर्वपश्चिम सीमाबिन्दुबारे अझै सबै विवरण थाहा भइसकेको छैन।

""अहिलेसम्म हामीले पत्ता लगाएको विवरणअनुसार ९० सालको भूकम्पको लगभग केन्द्रबिन्दु चैनपुरमा थियो। त्योभन्दा पूर्व गएको भए सिक्किमसम्मै ध्वस्त पार्थ्यो। तर त्यसो भएन। त्यहाँबाट ल्याएर काठमाण्डूसम्म र अझ पश्चिमसम्म ध्वस्त पार्‍यो जसको अर्थ त्यो चिरा पश्चिमतर्फ सरेको रहेछ।""

""मेरो बुझाइ के हो भन्ने कोशीपूर्व सिक्किम-दार्जिलिङसम्म १,३०० वर्षसम्म ठूलो कुनै भूकम्प गएको छैन। हिमालयमा त्यत्रो वर्ष भूकम्प नगएको ठाउँ अत्यन्तै खतरनाक हुन्छ,"" उनले भने।

उनले गोरखाभन्दा पश्चिम पोखरादेखि दार्चुलासम्म पछिल्लो ५०० वर्षयता ठूलो भूकम्प नगएको जानकारी दिँदै भने, ""गोरखाभन्दा पश्चिम नेपालभरि कहीँ पनि ठूलो भूकम्प जान सक्छ। पूर्वमा सिक्किमसम्म ठूलो भूकम्प जान सक्छ। खोटाङमा गएको ६ म्याग्निट्यूडको भूकम्पले काठमाण्डूलाई त्यति हल्लाउँछ भने भविष्यमा जान सक्ने ८.० वा त्योभन्दा माथिको भूकम्पले त्यसै पनि ठूलो असर गर्छ।""

महाभूकम्प के हो र पूर्वचेतावनी प्रणालीको फाइदा कस्तो छ?

म्याग्निट्यूड आठ वा त्योभन्दा ठूलो भूकम्पलाई महाभूकम्प भन्ने गरिन्छ।

प्रा. उप्रेती नेपालको सन्दर्भमा हिसाब गर्दा प्रत्येक १,००० वर्षमा त्यस्तो महाभूकम्प जाने आकलन गरिएको बताउँछन्।

आठ वा त्योभन्दा बढी म्याग्निच्युडको भूकम्पले केन्द्रबिन्दु वरपरका क्षेत्रलाई पूर्ण रूपमा ध्वस्त गरिदिने सामर्थ्य राख्ने बताइन्छ।

यूएसजीएसका अनुसार सेकएलर्टजस्ता पूर्वचेतावनी प्रणालीले पृथ्वीको सतहमुनि कम्पनको तरङ्ग देखा पर्नासाथ तत्काल चेतावनी जारी गर्न सक्छन्।

भूकम्पको समयमा एकदमै द्रुत गतिको पी (P) तरङ्ग सुरुमा देखिने र त्यसपछि अलिक कम गतिको एस (S) तरङ्ग उत्पन्न हुने बताइन्छ। त्यसपछि जमिनको सतहमा तरङ्गहरू आइपुग्छन्।

सेन्सरहरूले तत्कालै पी तरङ्गलाई पहिल्याउने र उक्त तथ्याङ्कलाई सेकएलर्टको प्रणालीमा पठाउने काम गर्छन्। त्यसले भूकम्प गएको ठाउँ र सम्भावित शक्तिजस्ता तथ्य तत्कालै पत्ता लगाएर सूचना जारी गर्ने काम गर्छ।

त्यस्तो चेतावनीले मानिसहरूलाई तत्कालै अवलम्बन गर्न सकिने सुरक्षाका उपाय अपनाउन सहयोग गर्न सक्छ र रेलजस्ता यातायातका साधनको गति कम गर्न सघाउ पुर्‍याउन सक्छ।

भूगर्भविद् उप्रेतीका अनुसार पूर्वचेतावनी प्रणाली जडान गरिएको अवस्थामा केन्द्रबिन्दुबाट टाढा रहेका मानिसले बढी र नजिक रहेकाले थोरै समय पाउँछन्।

उनले भने, ""अहिले हामीले ३५/३६ सेकेन्डसम्मको कुरा गरेको छौँ काठमाण्डूलाई। जति पूर्व जानुभयो त्यो समय त्यति कम हुन्छ। १० सेकेन्ड नै पाउनु ठूलो कुरा भयो। घरबाट भाग्ने मान्छेको मात्रै कुरा होइन् यहाँ विमान अवतरणदेखि बिजुली र पानीको आपूर्ति, विद्यालयसम्मका क्षेत्रमा पनि यसलाई प्रयोग गर्न सकिन्छ।""

अहिलेसम्म सरकारले यस्ता पूर्वाधारमा लगानी नगरेर हेलचेक्र्याइँ गरिरहेको उनको भनाइ छ।"
"उत्तर कोरियाले इन्टर कन्टिनेन्टल बलिस्टिक मिसाइल (आइसीबीएम) भनिने लामो दूरी प्रहार गर्न सक्ने क्षेप्यास्त्रको परीक्षण गरेको दक्षिण कोरियाले बताएको छ।

जापानी तटरक्षकहरूका अनुसार उक्त अन्तर महादेशीय बलिस्टिक क्षेप्यास्त्र होक्काइडो क्षेत्रबाट करिब २१० किलोमिटर पर समुद्रमा खसेको हुनसक्छ।

के हो आइसीबीएम?

प्योङ्याङका लामा दूरीका क्षेप्यास्त्रहरू अमेरिकासम्म मार हान्न सकिने किसिमका बनाइएका छन्।

गत दुई महिनामा उत्तर कोरियाले ५० भन्दा धेरै क्षेप्यास्त्रको परीक्षण प्रहार गरेको छ। ती मध्ये अधिकांश छोटो दूरीका थिए।

तर लामो दूरीका क्षेप्यास्त्र भने दुर्लभै प्रहार हुने गर्छन्। तिनले परमाणु क्षमताका युद्धशीर्ष बोक्न सक्छन् अनि अमेरिकी भूमिसम्म पुग्न सक्छन्।

पछिल्लो सन्दिग्ध आइसीबीएमको परीक्षण प्रहार स्थानीय समय सवा दश बजे प्योङ्याङ नजिकैबाट गरिएको दक्षिण कोरियाका वरिष्ठ सैन्य अधिकारीहरूले बताएका छन्।

सो क्षेप्यास्त्र ६ हजार १ सय किलोमिटरको उचाइसम्म पुगेको र म्याक २२ सम्मको अत्यन्त तीव्र गतिमा १ हजार किलोमिटर पर पुगेको दक्षिण कोरियाको सेनाले बताएको छ।

जापानका रक्षामन्त्री यासुकाजु हमादाले उक्त क्षेप्यास्त्र अमेरिकासम्म पुग्ने क्षमतायुक्त भएको र त्यो १५ हजार किलोमिटर दूरी तय गर्न सक्षम भएको बताए।

बढ्दो तनाव

बिहीवार उत्तर कोरियाका विदेशमन्त्री चो सन हुइले कोरियाली प्रायद्वीप क्षेत्रमा आफ्नो सैन्य उपस्थिति सुदृढ पार्ने अमेरिकी योजनाको कडा प्रतिक्रिया दिइने बताएका थिए

सोही दिन उत्तर कोरियाले छोटो दूरीको बलिस्टिक क्षेप्यास्त्र पनि परीक्षण गरेको थियो।

आइतवार अमेरिकी राष्ट्रपति जो बाइडन, दक्षिण कोरियाली राष्ट्रपति युन सुक-योल र जापानी प्रधानमन्त्री फुमियो किशिदाबीच क्याम्बोडियामा भेटघाट भएपश्चात् उक्त परीक्षण भएको छ।

त्यतिखेर बाइडनले तीन साझेदार मुलुकहरू उत्तर कोरियाको ‘उक्साहटपूर्ण व्यवहार’का विरुद्ध झनै एकजुट भएको टिप्पणी गरेका थिए।

केही महिनायता उत्तर कोरियाले कोरियाली प्रायद्वीपमा अमेरिकी सैन्य गतिविधिको प्रतिक्रियास्वरूप क्षेप्यास्त्र परीक्षण गर्ने गरेको छ।

उसले विगतमा सफलतापूर्वक परीक्षण गरेका आईसीबीएमभन्दा पनि ठूला भनिएका ह्वासोङ्-१७ नामक लामो दूरीका क्षेप्यास्त्र विकास गरिरहेको छ।

उक्त ह्वासोङ्-१७ क्षेप्यास्त्रको सफल परीक्षण गर्ने उसको पटक पटकको प्रयास खेर गइरहेको विज्ञहरू बताउँछन्।

अक्टोबर महिनामा उत्तर कोरियाले पाँच वर्ष यता पहिलो पटक जापानी भूमि माथिबाट यात्रा गर्ने गरी एक बलिस्टिक क्षेप्यास्त्र परीक्षण गरेको थियो।"
"दक्षिण कोरियासँगको संयुक्त सैन्य अभ्यास नरोकेमा संयुक्त राज्य अमेरिकाविरुद्ध ""शक्तिशाली जबाफी कदम"" चालिने भन्दै उत्तर कोरियाले धम्की दिएको छ।

वाशिङ्गटन र सउलले सोमवारदेखि तिनीहरूको सबैभन्दा ठूलो मध्येको संयुक्त हवाई सैन्य ड्रिल अभ्यास आरम्भ गरेका छन् जुन शुक्रवार समाप्त हुने बताइएको छ।

उत्तर कोरियाले पनि त्यस्ता कतिपय ड्रिलहरूको जबाफमा भन्दै हालैका हप्ताहरूमा शृङ्खलाबद्ध रूपमा क्षेप्यास्त्रहरू प्रक्षेपण गरेको थियो।

प्योङयाङले सन् २०१७ पछि पहिलो पटक परमाणुअस्त्र परीक्षणको तयारी गरिरहेको भन्ने गुप्तचर सूचनाहरूका माझ यी गतिविधिहरू भएका छन्।

वक्तव्य

उत्तर कोरियाको विदेश मन्त्रालयले एउटा वक्तव्य जारी गर्दै भनेको छ, ""यदि अमेरिकाले गम्भीर प्रकृतिको उक्साउने खाले सैनिक गतिविधिलाई निरन्तरता दिन कायमै राखेमा [उत्तर कोरियाबाट] अझै शक्तिशाली जबाफी कदम चालिनेछ।""

""यदि [वाशिङ्गटन] आफ्नो सुरक्षा चासोलाई नसुहाउने खालको कुनै गम्भीर गतिविधि चाहँदैन भने उसले यस्ता अनुपयोगी र अप्रभावी युद्ध अभ्यासहरू तत्काल बन्द गर्नुपर्छ। होइन भने, अगाडिका सबै परिणामहरूको सम्पूर्ण जिम्मेवारी उसैले लिनुपर्छ।""

'भिजिलन्ट स्टोर्म' नाम दिइएको हालको सैन्य अभ्यासमा सयौँ लडाकु विमान सहभागी छन् र तिनीहरूले दिनको चौबीसै घण्टा नक्कली आक्रमणको अवस्थाको अभ्यास गरिरहेका छन्।

अक्टोबर महिनाको आरम्भतिर वाशिङ्गटनले उत्तर कोरियालाई चेतावनी दिइएको अर्थमा बुझिएको कदममा उस्को परमाणुअस्त्र भएको विमानवाहक लडाकु पानीजहाज युएसएस रोनल्ड रेगनलाई कोरियाली प्रायःद्वीप नजिक परिचालन गरेको थियो। उक्त पानीजहाज पनि केही नौसैनिक युद्ध अभ्यासमा संलग्न भएको थियो।

सउलले उक्त सैनिक पानीजहाजको ""विरलै गरिने"" परिचालनलाई उत्तर कोरियाबाट हुने भड्काउने खाले गतिविधिहरूलाई कडा रूपमा जबाफ दिइनेछ भन्ने दक्षिण कोरिया-अमेरिकी संयुक्त गठबन्धनको अठोटलाई अभिव्यक्त गरेको भनेको थियो।

हाल उक्त सैन्य पानीजहाज फिलिपिन सागरमा सक्रिय रहेको छ।

अक्टोबरमा प्योङयाङले आफूहरूहरूले गरेको क्षेप्यास्त्र प्रक्षेपण दक्षिणमा गरिन सक्ने परमाणु हमलाको ""दुरुस्तै"" अभ्यास भएको बताएको थियो।

त्यस क्रममा दक्षिण कोरियाका सैन्य अखडा, बन्दरगाह र विमानस्थलहरूमा हमला गरिएको अवस्थाको अभ्यास सफलतापूर्वक सम्पन्न भएको दाबी गरिएको थियो।

सेप्टेम्बर महिनामा उत्तर कोरियाली नेता किम जङ-अनले प्योङयाङ अब ""पछाडि फर्कनै नमिल्ने गरी"" परमाणु शक्ति सम्पन्न राष्ट्र भएको घोषणा गर्दै आफूमाथि आक्रमण हुनुपूर्व नै अरू विरुद्ध परमाणुअस्त्र प्रयोग गर्न सक्ने गरी देशका कानुनहरूमा फेरबदल गरेका थिए।

उक्त देशको पहिलेको नीति आफूविरुद्ध हमला भएमा मात्र परमाणुअस्त्रको प्रयोग गर्ने भन्ने रहेको थियो।"
"रुसका राष्ट्रपति भ्लादिमिर पुटिनले उत्तर कोरियासँग विस्तृत र रचनात्मक द्विपक्षीय सम्बन्ध विस्तार गर्ने बताएका छन्।

उत्तर कोरियाको स्वतन्त्रता दिवसका अवसरमा आफ्ना समकक्षी किम जङ अनलाई पत्र पठाउँदै उनले उक्त कदम दुवै देशको हितमा हुने बताए।

त्यसको जबाफमा किमले दुई देशबीचको मित्रता दोस्रो विश्वयुद्धको समयमा जापानलाई पराजित गर्दादेखि कायम रहेको टिप्पणी गरेका छन्।

उनले मित्रता अझै बलियो बन्ने विश्वास व्यक्त गरेका छन्।

मस्को - प्योङ्याङ सम्बन्ध कस्तो छ?

उत्तर कोरियाली सरकारी सञ्चारमाध्यम केसीएनएका अनुसार पुटिनले द्विपक्षीय सम्बन्धको विस्तारले दुई देशका स्वार्थहरूको जगेर्ना गर्ने धारणा राखेका थिए।

आफ्नो पत्रमा किमले रुस-उत्तर कोरियाको मित्रताले जापानविरोधी युद्धमा आकार ग्रहण गरेको र त्यो अझ समृद्ध र विकसित भएको धारणा राखेका थिए।

उक्त पत्रमा दुई देशबीचको 'रणनीतिक र कार्यनीतिक साझेदारी, समर्थन र ऐक्यबद्धता' नयाँ उचाइमा पुगेको र 'साझा मोर्चामा देखिएको साझेदारीले शत्रु फौजको सैनिक जोखिम र उत्तेजनालाई' कमजोर बनाएको जनाइएको छ।

प्योङ्याङले शत्रु फौजको नाम लिएको छैन तर उसले उक्त शब्दावली पटक पटक अमेरिका र उसका साझेदारलाई जनाउन प्रयोग गर्दै आएको छ।

सोभियत सङ्घ कुनै बेला उत्तर कोरियाको प्रमुख साझेदार रहेको थियो र उसले प्योङ्याङलाई आर्थिक सहयोग, सांस्कृतिक आदानप्रदान र वैदेशिक सहयोग उपलब्ध गराउने गर्थ्यो।

तर उक्त सम्बन्ध सोभियत सङ्घको विघटनसँगै खस्किएको थियो र सन् २००० को दशको सुरुमा पश्चिमा जगतसँग रुसको सम्बन्ध चिसिँदै गएपछि बिस्तारै उक्त सहकार्य अघि बढेको थियो।

गएको जुलाईमा रुसले पूर्वी युक्रेनमा रहेका दुई पृथकतावादी राज्यलाई स्वतन्त्र घोषणा गरेपछि तिनलाई आधिकारिक रूपमा मान्यता दिने थोरै देशहरूमध्ये उत्तर कोरिया पनि एउटा थियो।"
"उत्तर कोरियाका नेता किम जङ-अन पहिलो पटक आफ्नी छोरीका साथ सार्वजनिक कार्यक्रममा देखिएका छन्। उनकी छोरीबारे लामो समयदेखि विभिन्न खालका भ्रमणहरू थिए।

किम चु-ए नाम भएको ठानिएकी ती बालिका शुक्रवार गरिएको देशकै ठूलो अन्तर महाद्वीप बलिस्टिक क्षेप्यास्त्र प्रक्षेपणको निरीक्षणका क्रममा आफ्नो बुवासँग देखिएकी हुन्।

परीक्षणका क्रममा दुवै जना एक अर्काको हात समातेका थिए। अमेरिकाले उक्त परीक्षणको निन्दा गरेको थियो।

नेता किमले विश्वकै अति गोप्य देशहरूमध्येमा पर्ने उत्तर कोरियाको नेतृत्व गरिरहेका छन्। उनको निजी जीवनबारे पनि निकै कम जानकारी छ।

देखिएका दृश्यहरू

उत्तर कोरियाको सरकारी समाचार संस्था केसीएनएले प्रकाशित गरेका विभिन्न तस्बिरहरूमा आपसमा हात समाएका उनीहरूले परीक्षणको अवलोकन, अधिकारीहरूसँग वार्तालाप र कुराकानी गरेको देखिन्छ।

वासिङ्टन डिसीस्थित स्टिमसन सेन्टरका उत्तर कोरिया मामिला विज्ञ माइकल म्याडन चु-एको सार्वजनिक उपस्थिति निकै अर्थपूर्ण रहेको ठान्छन्।

उत्तर कोरियाको नेतृत्व गर्ने परिवारको तेस्रो पुस्ताका किमले देशका कुलीन वर्गलाई शक्ति अझैँ पनि आफ्नो नियन्त्रणमा रहेको कुरा देखाइरहेको आफ्नो बुझाइ उनले बीबीसीलाई सुनाए।

उत्तराधिकारीको रूपमा चौथो पुस्ता आफ्नो रगतबाट आइरहेको छ भन्ने कुरा देखाउने त्यो किमको तरिका हुनसक्ने उनले बताए।

सन्देश के?

म्याडनले भने, “सन् २०२१ मा किम र अन्य कुलीन समूहहरूबीच अन्तर्द्वन्द्व रहेको खालका विवरणहरू आएपछि यसो गरिएको छ।”

‘यदि मलाई चुनौती दिन्छौँ भने तिमि सकिन्छौँ’ भन्ने किमको सन्देश रहेको उनको बुझाइ छ।

म्याडनले चु-ए १२ देखि १३ वर्षको ठानेका छन्। त्यसको अर्थ विश्व विद्यालय वा सैन्य सेवामा जान उनले करिब चारदेखि पाँच वर्ष तयारी गर्नुपर्ने ठानिएको उनले बताए।

गत सेप्टेम्बर महिनामा उत्तर कोरिया विज्ञहरूले देशको राष्ट्रिय दिवस समारोहमा प्रस्तुत भिडिओमा चु-ए देखिएको बताएका थिए।

तर त्यो अनुमान थियो। उत्तर कोरियाको नेतृत्वले उनी नेताकी छोरी भएको कुरा पुष्टि गरेका थिएन।

खेलबाट अवकाश लिएका अमेरिकी बास्केटबल स्टार डेनिस रोडमनले गरेको उत्तर कोरियाको विवादास्पद भ्रमणपछि सन् २०१३ मा पहिलो पटक चु-एको अस्तित्वबारे उल्लेख गरिएको थियो।

त्यस बेला समुद्रमा आराम गरेको पनि उनले उल्लेख गरेका थिए।

विज्ञहरूले किमका दुई छोरी र एक छोरा भएको हुनसक्ने ठानेका छन्।"
"नेपालमा विनाशकारी भूकम्प गएको पाँच वर्ष पुग्दा विज्ञहरूले पुनर्निर्माणको चरणका 'बिल्ड ब्याक बेटर' अर्थात् अझ सुरक्षित निर्माणका महत्त्वपूर्ण अभ्यासलाई राम्रोसँग संस्थागत गर्न नेपाल चुकिरहेको टिप्पणी गरेका छन्।

झन्डै आठ लाख घरहरू भत्किएको उक्त विनाशकारी भूकम्पमा झन्डै नौ हजार मानिसले ज्यान गुमाएका थिए।

राष्ट्रिय पुनर्निर्माण प्राधिकरणका प्रमुखले भूकम्पका कारण क्षति भएका घरको पुनर्निर्माणमा झन्डै ९० प्रतिशत प्रगति भएको बताएका छन्।

भूकम्पका कारण सयौँको सङ्ख्यामा भत्किएका विद्यालय, स्वास्थ्यसंस्था तथा सम्पदास्थलको पुनर्निर्माण अझै जारी रहेको छ।

लक्ष्यअनुसार प्रगति

विक्रम सम्वत् १९९० को महाभूकम्पयता गएको सबैभन्दा ठूलो उक्त विपद्ले नेपालका ३२ जिल्लालाई प्रत्यक्ष प्रभावित पारेको थियो।

त्यसयताको पाँच वर्षमा सन्तोषजनक रूपले काम अघि बढिरहेको र पुस मसान्तसम्म रहेको आफ्नो कार्यकालभित्र भूकम्पका कारण भत्किएका सबै घर बनाइसक्ने लक्ष्य राखिएको राष्ट्रिय पुनर्निर्माण प्राधिकरणले जनाएको छ।

प्राधिकरणका प्रमुख कार्यकारी अधिकृत सुशील ज्ञवालीले भने, ""हाम्रो सबैभन्दा मुख्य काम भनेको निजी आवासको निर्माण हो। सङ्ख्यालाई हेर्‍यो भने लगभग ९० प्रतिशतको हाराहारीमा या त सम्पन्न भइसकेको या पुनर्निर्माणको क्रममा गएको अवस्था छ।""

""तेस्रो किस्ता लिनेकै सङ्ख्या ७२ प्रतिशत पुगिसकेको अवस्था छ। आगामी पुस १० गतेसम्म, जुन प्राधिकरणको अवधि हो, त्यसबेलासम्म निजी आवासको निर्माणको कामलाई सम्पन्न गर्ने अवस्थामा पुग्ने देखिन्छ।""

उनले अझै निजी आवास निर्माण नगर्ने व्यक्तिहरूलाई अब लाभग्राहीको सूचीबाट हटाइने उल्लेख गरे।

पुनर्निर्माण प्राधिकरणले भूकम्पले क्षति भएका झन्डै ७,५०० वटा विद्यालयमध्ये तीनचौथाइ बनेका र झन्डै १,००० सम्पदास्थलमध्ये आधाजतिको निर्माणकार्य सम्पन्न भएको उल्लेख गरेको छ।

सबल पक्ष

पुनर्निर्माणका क्रममा प्राविधिक रूपमा पहिलेभन्दा बलियो घरको बनेको विज्ञहरू बताउँछन्।

तर अनुदान रकम पाउनकै लागि भनेर बनाइएका दुईकोठे घरले नेपाली मौलिकता मिचेको धेरैलाई लागेको छ।

त्रिभुवन विश्वविद्यालयअन्तर्गत इन्जिनियरिङ अध्ययन संस्थानका सिभिल इन्जिनियरिङ विभागका प्रमुख भरत मण्डल भूकम्पपछि सुरक्षित आवासबारे जनचेतना बढ्नुलाई सकारात्मक ठान्छन्।

तर आवास निर्माणमा देखिएका समस्या औँल्याउँदै उनी भन्छन्, ""नयाँ प्रविधि भनेर भुइँचालोपछि २०-२२ किसिमका डिजाइन आए। विदेशी प्रविधि हो भनेर त्यसलाई प्रयोग गरियो तर मेरो हिसाबमा केही प्रविधिहरू नेपालको लागि उपयुक्त थिएनन्।""

""अब त्यही प्रविधिको लागि अनुदान आयो अनि सरकारले पनि स्वीकृत गर्‍यो होला। हाम्रोमा मात्रै होइन विश्वमै होला सित्तैमा पाएपछि केही पनि नहेर्ने प्रवृत्ति छ।""

भूकम्पपछि 'बिल्ड ब्याक बेटर' अर्थात् अझ सुरक्षित निर्माणको अवधारणाअनुसार पुनर्निर्माणको काम अघि बढाउने वाचा गर्दै भवन संहितामा सुधार सहितका कदम चालिएका थिए।

चुकेका क्षेत्र

देशविदेशका विपद्पछिको पुनर्निर्माण प्रक्रियालाई नजिकबाट नियालेका भूकम्प प्रविधि राष्ट्रिय समाजका भूतपूर्व प्रमुख कार्यकारी निर्देशक आमोदमणि दीक्षित भन्छन्, ""जसले घर पाए उनीहरू पनि सन्तुष्ट हुन सकेका छैनन्। हामी वैज्ञानिक रूपमा अघि बढ्न सकेनौँ।""

""न प्रविधिको रूपमा हामी अघि बढ्न सक्यौँ, न यससम्बन्धी अध्ययन अनुसन्धानलाई टेवा दिन सकियो।""

उनले थपे, ""अहिले हात लाग्यो शून्यजस्तो अवस्था छ। नीतिगत रूपमा एकदम राम्रो भएपनि व्यवहारमा त्यसलाई संस्थागत गर्ने हिसाबमा खासै काम भएको छैन।""

राजनीतिक खिचातानीका कारण पुनर्निर्माणका कतिपय काममा भएका विलम्ब भएको र खर्च तथा तालिम लिएका जनशक्तिको उचित प्रयोग हुन नसकेको भनेर प्रश्न पनि उठेको छ।

त्यसबाहेक पुनर्निर्माण गरिएका संरचनाहरू कत्तिको सुरक्षित छन् भनेर निर्क्योल गर्न आवश्यक अध्ययन र अनुसन्धान पनि हुन नसकेको विज्ञहरूको मत छ।"
उत्तर कोरियाकी रि सोल-जुले आफ्ना श्रीमान् किम जङ-अनको साथमा उभिएर राष्ट्रिय गान गाइरहेका बेला बरबरी आँसु झारिन्।
"उक्त देशले एक वर्षको अवधिमा अभूतपूर्व रूपमा सर्वाधिक क्षेप्यास्त्र प्रहार गर्‍यो।

सन् २०२२ मा उत्तर कोरियाले आकाशमा प्रक्षेपण गरेका क्षेप्यास्त्रहरू उसले हालसम्म प्रक्षेपण गरेको कुल सङ्ख्याको एकचौथाइ हो। त्यही वर्ष किम जङ-अनले उत्तर कोरिया ""परमाणुअस्त्रसम्पन्न राष्ट्र"" बनेको घोषणा गरे।

उनले ती अस्त्र उत्तर कोरियामै रहने पनि बताए।

किमको घोषणाले कोरियाली प्रायःद्वीपको तनाव सन् २०१७ पछि उत्कर्षमा पुग्यो। सन् २०१७ मा तात्कालिक अमेरिकी राष्ट्रपति डोनल्ड ट्रम्पले उत्तर कोरियालाई ""अग्नि र प्रकोप"" को धम्की दिँदा पनि तनाव चुलिएको थियो।

यो वर्ष उत्तर कोरियाले के गर्दा र अब के होला?

सन् २०२२ मा उत्तर कोरियाले आफ्नो अस्त्रभण्डारमा ठूलो प्रगति गर्‍यो। नयाँ वर्ष सुरु हुनासाथ उसले ""दक्षिण कोरियामा प्रहार गर्न"" बनाइएका छोटो दूरीका क्षेप्यास्त्रहरू प्रक्षेपण गरेको थियो। त्यसपछि उसले ""जापानलाई लक्ष्य बनाउन सक्ने"" मध्यम दूरीका क्षेप्यास्त्रहरू प्रक्षेपण गर्‍यो।

वर्षको अन्त्यसम्ममा उसले अहिलेसम्मकै सबैभन्दा शक्तिशाली अन्तरमहादेशीय बलिस्टिक क्षेप्यास्त्र ह्वासङ-१७ को सफल प्रक्षेपण गर्‍यो। त्यो अस्त्र अमेरिकाको जुनसुकै ठाउँसम्म पुग्न सक्ने ठानिएको छ।

किमले परमाणुअस्त्र प्रयोग गर्ने सीमा पनि घटाए।

सेप्टेम्बरमा उत्तर कोरिया स्थायी रूपमै ""परमाणुअस्त्रसम्पन्न"" राज्य भएको घोषणा गरेसँगै उनले ती अस्त्रहरू अबउप्रान्त युद्ध रोक्नका लागि मात्र नभई युद्ध जित्नका लागि प्रयोग गर्न सकिने उद्घोष गरे।

वर्षको अन्त्यतिर सन् २०२३ को लागि लक्ष्य निर्धारण गर्ने उद्देश्यले सत्तारूढ वर्कर्स पार्टीको भेला बोलाए।

उनको प्राथमिकतामा तीव्र गतिमा परमाणुअस्त्रको उत्पादन बढाउनु पर्छ। त्यसमा दक्षिण कोरियाविरुद्ध लडाइँ गर्न प्रयोग गर्न सकिने साना सामरिक परमाणुअस्त्रको उत्पादन पनि पर्ने उनले बताएका छन्।

कार्नेगी एन्डाउमन्ट फर इन्टर्न्याश्नल पीसमा कार्यरत परमाणुअस्त्रविज्ञ अङ्कित पान्डा यसलाई सबैभन्दा गम्भीर कुरा मान्छन्।

सामरिक परमाणुअस्त्र विकासका लागि उत्तर कोरियाले सुरुमा सानो क्षेप्यास्त्रमा भर्न सकिने साना परमाणुबम उत्पादन गर्नुपर्छ। विश्वले अझै प्योङ्याङले त्यसो गर्न सक्छ भन्ने कुराको प्रमाण फेला पारेको छैन।

गुप्तचर समुदायले सन् २०२२ को अधिकांश समय उत्तर कोरियाले त्यस्ता उपकरण परीक्षण गर्छ भनेर पर्खियो तर त्यसो भएन। त्यसैले सन् २०२३ मा उक्त परीक्षण हुने ठानिएको छ।

किमले यो वर्ष गर्ने ठानिएका कामको सूचीमा जासुसी उपग्रहको प्रक्षेपण पनि पर्छ। उनले आगामी वसन्तयाममा त्यो उपग्रह प्रक्षेपण गर्ने र थप शक्तिशाली तथा ठोस इन्धनबाट चल्ने अन्तरमहादेशीय बलिस्टिक क्षेप्यास्त्र (आईसीबीएम) रहेको दाबी गरेका छन्।

त्यस्तो आईसीबीएमले अमेरिकासम्म सोझै मार हान्न सक्ने र विद्यमान नमुनाको तुलनामा त्यसले विपक्षीलाई कम सङ्केत दिने बताइएको छ।

त्यसैले प्योङ्याङले संयुक्त राष्ट्रसङ्घका प्रतिबन्धहरूका बाबजुद आफ्नो परमाणुअस्त्रको आक्रामक परीक्षण, परिष्कृत र विस्तार गर्ने क्रम जारी राख्नेछ। त्यसो हुँदा सन् २०२३ गत वर्षभन्दा फरक हुने अनुमान गर्न सकिन्छ।

नयाँवर्ष सुरु भएको तीन घण्टाभन्दा कम समयमै प्योङ्याङले आफ्नो पहिलो क्षेप्यास्त्र परीक्षण गर्‍यो।

तर पान्डा भन्छन्, ""आगामी वर्षमा धेरैजसो क्षेप्यास्त्र प्रक्षेपण गरेको नभई प्रशिक्षणको अभ्यास गरिन सक्छ। किनकि उत्तर कोरियाले अब सम्भावित द्वन्द्वमा आफ्ना क्षेप्यास्त्रहरू प्रयोग गर्ने तयारी गरिरहेको छ।""

के वार्ता होला?

किमका लक्ष्यहरूको लामो सूचीले के सङ्केत गर्छ भने उनले यो वर्ष अमेरिकासँग वार्तामा फर्किने सम्भावना छैन।

सन् २०१९ मा परमाणुनिरस्त्रीकरण वार्ता अन्तिम चरणमा पुगेर अड्कियो। त्यसपछि किमले वार्ता गर्न चाहेकोबारे केही बोलेका छैनन्।

उनले आफूलाई अधिकतम लाभ हुन सक्ने अवस्थासम्म पर्खिरहेको हुनसक्ने देखिन्छ।

उत्तर कोरिया अमेरिका र दक्षिण कोरियामा क्षति पुर्‍याउन सक्षम छ भन्ने प्रमाणित गर्नु वार्ताको टेबलमा फर्किनुभन्दा पनि ठूलो प्राथमिकता परेको छ। त्यो हुँदा बल्ल उनले आफूले चाहे जसरी वार्ता गर्न सकिने ठानेका हुनसक्छन्।

उत्तर कोरिया गत वर्षयता चीन र रुससँग नजिकिएको छ।

देशको विदेशनीति पूर्णतः परिवर्तन गर्ने प्रक्रियाअन्तर्गत उक्त निकटता आएको हुनसक्ने उत्तर कोरिया मामिला विश्लेषक रेचल मिन्यङ ली बताउँछिन्।

लीले २० वर्ष अमेरिकी सरकारको लागि उत्तर कोरिया विश्लेषकका रूपमा काम गरेकी थिइन्। अहिले उनी ओपन न्यूक्लिअर नेटवर्कमा आबद्ध छिन्।

""यदि उत्तर कोरियाले अमेरिकालाई आफ्नो सुरक्षा र अस्तित्वको लागि आवश्यक ठान्दैन भने भविष्यको परमाणुवार्ताको आकार र स्वरूपमा गम्भीर असर पार्नेछ,"" उनले भनिन्।

कोरियाली प्रायःद्वीपमा तनाव

यसैबीच कोरियाली प्रायःद्वीपमा अस्थिर अवस्था सिर्जना भइरहेको छ।

उत्तर कोरियाले ""उकासेपछि"" दक्षिण कोरिया र कहिलेकाहीँ अमेरिकाले प्रतिक्रिया जनाउँछन्।

यो क्रम सन् २०२२ को मे महिनामा नयाँ दक्षिण कोरियाली राष्ट्रपतिले उत्तर कोरियामाथि कडा प्रस्तुत हुने उद्घोष गरेसँगै सुरु भएको हो।

राष्ट्रपति यून सुक-योल उत्तरलाई रोक्ने सबैभन्दा राम्रो उपाय सैन्य शक्तिको प्रयोग हो भन्ने मान्यता राख्छन्।

उनले संयुक्त राज्य अमेरिकासँग संयुक्त सैन्य अभ्यास पुनः सुरु गरे। उत्तर कोरियाले त्यसप्रति आपत्ति जनायो र थप क्षेप्यास्त्र प्रक्षेपण गर्‍यो।

दुवै पक्षले सीमानजिकै युद्धक विमानहरू उडाउने र समुद्रमा तोप प्रहार गर्ने काम गरे।

गत साता प्योङ्याङले अप्रत्याशित रूपमा दक्षिण कोरियाको उडान क्षेत्रमा पाँचवटा ड्रोन उडाएपछि तनाव झनै चुलियो।

राष्ट्रपतिले प्रत्येक उक्साहटको दक्षिणले जबाफ दिने र उत्तरलाई दण्डित गर्ने वाचा गरे।

उत्तर कोरियासँग सम्बन्धित विषयको अनुगमन गर्दै आएको कोरिया रिस्क ग्रूपका कार्यकारी प्रमुख चाड ओ क्यारलले उक्त उद्घोषका कारण सन् २०२३ मा दुई कोरियाबीच प्रत्यक्ष द्वन्द्व हुन सक्ने र त्यस क्रममा मानिसहरूले ज्यान समेत गुनाउन सक्ने चेतावनी दिएका छन्।

""उत्तर वा दक्षिण कोरियाको प्रतिक्रिया त्यस्तो बिन्दुसम्म बढ्न सक्छ जहाँ हामीले वास्तविक आक्रमण र प्रत्याक्रमण भएको देख्नेछौँ। त्यस्तो घटना जानाजान वा अन्य तरिकाले हुन सक्छ,"" उनले भने।

उत्तर कोरियामा के हुँदैछ?

उत्तर कोरियाका जनताले सन् २०२३ मा के आशा गर्लान् त?

तीन वर्षदेखि कोभिड महामारीका कारण सङ्क्रमण नियन्त्रण गर्ने उद्देश्यले उत्तर कोरियाको सीमा बन्द गरिएको छ।

कोरोनाभाइरस सङ्क्रमण रोक्नका लागि त्यहाँ व्यापार पनि ठप्प पारिएको थियो। त्यस्ता प्रतिबन्धका कारण त्यहाँ खाद्यान्न र औषधिको गम्भीर अभाव भएको मानवीय सङ्गठनहरूले ठानेका छन्। गत वर्ष किमले ""खाद्य सङ्कट"" बारे निकै दुर्लभ खुलासा गरे।

त्यसपछि सन् २०२२ को मेमा उत्तर कोरियाले कोरोनाभाइरस सङ्क्रमणको पहिलो घटना स्वीकार गर्‍यो। सङ्क्रमण पुष्टि भएको केही महिनापछि मात्रै उसले भाइरसलाई पराजित गरेको दाबी गरेको थियो।

त्यसो भए सन् २०२३ मा उत्तर कोरियाले चीनसँगको आफ्नो सीमा फेरि खोल्ला र यात्रुलाई तथा आपूर्तिलाई आगमन अनुमति देला त?

चीनले आफ्नो सीमा पुनः खुला गरेकाले आशा गर्ने केही ठाउँ छ। उत्तर कोरियाले तयारीस्वरूप सीमामा तैनाथ मानिसहरूलाई खोप लगाइरहेको बताइएको छ। तर उसको असुरक्षित स्वास्थ्यसेवाबारे ली सतर्क छिन्।

“अर्थतन्त्र ध्वस्त हुनेगरी आपत्कालीन अवस्थामा बाहेक विश्वभरि र विशेषगरी छिमेकी चीनमा महामारी अन्त्य नभएसम्म उत्तर कोरियाले आफ्नो सीमा पूर्ण रूपमा खोल्ने सम्भावना छैन,"" उनले भनिन्।

किमले कसलाई आफ्नो उत्तराधिकारी बनाउँछन् भन्ने कुरामा पनि ध्यान दिनुपर्छ। उत्तराधिकारीसम्बन्धी उनको योजना स्पष्ट छैन। यद्यपि गत वर्ष उनले आफ्नी एक छोरीलाई सार्वजनिक कार्यक्रममा सहभागी गराए।

नयाँ वर्षको सैन्य परेडमा सहित ती बालिका अहिलेसम्म तीनवटा कार्यक्रममा सहभागी हुँदाका तस्बिरहरू सार्वजनिक भएका छन्।"
"उत्तर कोरियाले अहिलेसम्मकै ठूलो सङ्ख्यामा आफ्ना अन्तरमहादेशीय बलिस्टिक क्षेप्यास्त्र (आईसीबीएम) प्रदर्शन गरेको छ।

केही विश्लेषकहरूले ती क्षेप्यास्त्रहरूले संयुक्त राज्य अमेरिकाको प्रतिरक्षा प्रणालीलाई चुनौती दिन सक्ने ठानेका छन्।

बुधवार आयोजित सैन्य परेडमा लामो दूरीमा प्रहार गर्न मिल्ने एक दर्जनभन्दा बढी आईसीबीएम देखाइएको थियो।

मध्यराति आयोजित परेडमा देशका सर्वोच्च नेता किम जङ-अन आफ्नी छोरी किम चु-एसँगै उपस्थित भएका थिए।

छोरीलाई किमले आफ्नो उत्तराधिकारीका रूपमा स्थापित गर्न खोजेको अनुमान गरिएको छ।

सैन्य परेडमा प्रदर्शित लामो दूरीमा प्रहार गर्न मिल्ने क्षेप्यास्त्रहरूको सङ्ख्याका कारण उत्तर कोरियाबाहिर चासो र चिन्ता बढेको छ। सिद्धान्ततः ती क्षेप्यास्त्रहरू अमेरिकी भूमिसम्म पुग्न सक्छन्।

विश्लेषकहरूका अनुसार यदि प्रत्येक क्षेप्यास्त्रमा धेरैवटा युद्धशीर्ष राख्ने हो भने अमेरिकी पारमाणविक रक्षाप्रणालीले त्यति सङ्ख्यामा ती क्षेप्यास्त्रहरूलाई छेक्न सक्दैन।

उत्तर कोरियाली सञ्चारमाध्यमहरूले ती क्षेप्यास्त्रबारे विस्तृत जानकारी दिएका छैनन्।

तर तिनले प्रदर्शित अस्त्रभण्डारले देशको ""युद्ध निवारण र प्रत्याक्रमण गर्ने ठूलो सामर्थ्य"" देखाएको दाबी गरेका छन्।

बिहीवार बिहान उत्तर कोरियाली सञ्चारमाध्यमले प्रकाशित गरेका तस्बिरहरूमा एक दर्जन वटाभन्दा बढी आईसीबीएम क्षेप्यास्त्रहरू प्योङ्याङको मध्यभाग हुँदै अगाडि बढेको देखिन्छ।

ती क्षेप्यास्त्रसँगै सैनिकहरू पैदल हिँडेका थिए।

भूउपग्रहबाट खिचिएका तस्बिरहरू नियालेपछि उत्तर कोरियाबारे विज्ञता भएका केही विश्लेषकहरूले उक्त प्रदर्शनीमा एउटा नयाँ 'आईसीबीएम लन्चर' पनि समाविष्ट थियो भनेका छन्।

ठोस इन्धनयुक्त क्षेप्यास्त्र प्रहार गर्नका लागि उक्त विशेष खालको उपकरण बनाइएको ठानिएको छ।

तरल इन्धन प्रयोग गरिने क्षेप्यास्त्रभन्दा ठोस इन्धनयुक्त क्षेप्यास्त्रहरू चाँडै प्रहार गर्न सकिन्छ। त्यसैले ठोस इन्धनयुक्त क्षेप्यास्त्रहरूका कारण प्रत्याक्रमण गर्ने क्षमतामा ठूलो अभिवृद्धि हुन्छ।

""उत्तर कोरियाको यो आधुनिकीकरणको एउटा ठूलो उद्देश्य हो,"" कार्नेगी एन्डाउमन्ट फर इन्टर्न्याश्नल पीसमा कार्यरत परमाणुनीतिका विशेषज्ञ अङ्कित पान्डाले भने।

""आगामी महिनाहरूमा हामी लामो दूरीका ठोस इन्धनयुक्त क्षेप्यास्त्रहरूको परीक्षण हुनसक्ने अनुमान गर्न सक्छौँ,"" उनले बीबीसीसँग भने।

उनका अनुसार उत्तर कोरियाको आईसीबीएम अस्त्रभण्डार ठूलो हुनुको अर्थ त्यसबाट द्वन्द्व भएका खण्डमा अमेरिकालाई ""सैन्य योजनामा गम्भीर चुनौती"" पुग्नु हो।

""किनभने उत्तर कोरियाका सबै गतिशील आईसीबीएम क्षेप्यास्त्रहरू फेला पार्न र तिनलाई ध्वस्त पार्न अमेरिकाका लागि कठिन हुन्छ।""

संयुक्त राष्ट्रसङ्घले लगाएको प्रतिबन्ध उल्लङ्घन गर्दै उत्तर कोरियाले गत वर्ष सर्वाधिक सङ्ख्यामा क्षेप्यास्त्र परीक्षण गरेको थियो।

उत्तर कोरियाका गतिविधिका कारण कोरियाली प्रायःद्वीपमा तनाव बढ्ने गरेको छ।

उत्तर कोरिया सरकारको स्वामित्वमा रहेको कोरियन सेन्ट्रल न्यूज एजेन्सी (केसीएनए) का अनुसार उक्त सैन्य परेडले ""पारमाणविक अस्त्रलाई पारमाणविक अस्त्रबाट नै, भिडन्तलाई भिडन्तबाट नै"" उत्तर कोरियाका शत्रुहरूलाई परास्त गर्ने सङ्केत गरेको छ।

सार्वजनिक भएका तस्बिरहरूमा सैन्य टोली र क्षेप्यास्त्र यूनिटहरू परेड खेल्दै अगाडि बढेको बेलामा कालो कोट लगाएका किमले सङ्गिन बोकेका सैनिकहरूको लहरलाई निरीक्षण गरेको र सलाम गरेको देखिन्छ।

एउटा बार्दलीजस्तो ठाउँबाट किमले छोरीसँगै उभिएर परेड अवलोकन गरेको तस्बिर पनि सार्वजनिक भएको छ।

छोरीको सहभागिताबारे धेरैको चासो

किमकी छोरी अहिले १०-११ वर्षकी भइन्।

सामरिक महत्त्व भएको यस्तो कार्यक्रममा उनलाई सहभागी गराइनुलाई पर्यवेक्षकहरूले अर्थपूर्ण रूपमा हेरेका छन्।

परेडभन्दा अगाडि आयोजित एउटा भोजमा पनि उनी आफ्ना आमाबुवासँगै देखा परेकी थिइन्। सो भोजमा वरिष्ठ सैन्य अधिकारीहरू उपस्थित थिए।

भोजन गर्ने बेलामा उनी आमाबुवाको बीचमा बसेकी थिइन्। त्यो ठाउँमा प्रायः किम बस्ने गर्थे।

त्यहाँ खिचिएको तस्बिरमा किम, उनकी पत्नी र छोरीलाई प्रफुल्ल मुद्रामा देखिन्छ।

किमकी पत्नी रीको गलामा क्षेप्यास्त्रको आकृति भएको सिक्री देखिन्छ। उक्त लर्कन प्योङ्याङले गत वर्ष परीक्षण गरेको ह्वासङ-१७ आईसीबीएमको प्रतिकृति हो।

केही विश्लेषकहरूले किमले छोरीलाई आफ्नो उत्तराधिकारीका रूपमा अघि सार्न खोजेको सङ्केत पाइएको बताएका छन् भने केहीले उनले आफूलाई परिवारमा रमाउने मानिसका रूपमा प्रस्तुत गर्न खोजेको बताएका छन्।

""भोजमा किमकी छोरीको उपस्थिति बेवास्ता गर्न सकिँदैनथ्यो। उत्तरी कोरियाका सरकारी प्रचारबाजहरूले पक्कै पनि किम जङ-अनलाई परिवारमा रमाउने व्यक्तिका रूपमा चित्रित गर्न खोजेका छन्। तर उनकी अर्की छोरीको अनुपस्थिति उत्सुकताको विषय हो,"" स्टिम्सन सेन्टरसँग आबद्ध वरिष्ठ विज्ञ मार्टिन विलियम्सले भने।

किम जङ‍-अनका कम्तीमा तीन सन्तान भएको विवरणहरू आएका छन्। तीमध्ये जेठा सन्तान चाहिँ छोरा हुन्। किम चु-‍ए दोस्री सन्तान हुन्।

किम चु-ए पहिलो पटक तीन महिनाअघि सार्वजनिक कार्यक्रममा देखा परेकी थिइन्। क्षेप्यास्त्र प्रक्षेपण गरेको हेर्न किमले उनलाई लिएर गएका थिए।"
"उत्तर कोरियाली नेता किम जङ-अनकी छोरी एक साताभित्र दोस्रो पटक सार्वजनिक रुपमा देखा परेकी छन्। त्यसले कतै उनी उत्तराधिकारी त हुने हैनन् भनेर अनुमानहरू बढाएका छन्।

तर देशको सरकारी सञ्चारमाध्यमले किमकी छोरीको नाम र उमेर खुलाएको छैन। उनी किमकी ""सबैभन्दा प्यारी"" र ""अनमोल"" सन्तान भनि व्याख्या गरिएको छ।

केसीएनएले यो महिना प्रक्षेपण गरिएको ह्वासोङ-१७ क्षेप्यास्त्रमा संलग्न सेना, वैज्ञानिक र अन्यलाई आइतवार किम र उनकी छोरीले भेटेको जनाएको छ।

त्यसो भए हामीलाई किम जङ-अनकी छोरीबारे के थाहा छ?

पहिलो पटक सन् २०१३ मा उल्लेख

विश्वकै अति गोप्य देशको नेतृत्व किम जङ-अनले गर्छन् र उनको व्यक्तिगत जीवनबारे एकदमै थोरै मात्रै थाहा छ।

सन् २०१२ को जुलाईमा उत्तर कोरियाले किमकी श्रीमति रि सोल-जु रहेको पुष्टि गरेको थियो। सार्वजनिक रुपमा किमसँग रि देखिएको एक महिनापछि उक्त कुरा पुष्टि गरिएको थियो।

त्यसयता, दक्षिण कोरियाली सञ्चारमाध्यमले उनीहरूको तीन सन्तान रहेको अनुमान गरेका छन्।

सन् २०१३ को सेप्टेम्बरमा अमेरिकी अवकाशप्राप्त बास्केटबल खेलाडी डेनिस रडम्यानले उत्तर कोरियामा ""बास्केटबल कूटनीतिक भ्रमण"" गरेपछि ब्रिटिश पत्रिका द गार्डियनमा उनलाई उद्धृत गर्दै ""किमको छोरी रहेको"" लेखिएको थियो।

""मैले उनीहरूको छोरी जू_ए लाई बोकेँ र किमकी श्रीमतिसँग पनि कुरा गरेँ। उनी असल पिता हुन् र उनको एउटा सुन्दर परिवार छ,"" रडम्यानले पत्रिकालाई भनेका थिए।

तर त्यतिबेला रडम्यानको टिप्पणीबारे उत्तर कोरियाले कुनै प्रतिक्रिया दिने वा पुष्टि गर्ने गरेको थिएन।

सन् २०२२ को नोभेम्बर १९ तारिखमा केसीएनएले पहिलोपटक बाबुछोरीका कयौँ तस्बिरहरू प्रकाशित गरेको थियो। उनको अस्तित्वबारे लामो समयदेखिको हल्ला भइरहँदा ती तस्बिरले उनीबारे पुष्टि गरेको थियो।

सरकारी सञ्चारमाध्यमले किमका बुवाछोरीले अधिकारीहरूसँग कुराकानी गरेको, क्षेप्यास्त्र निरीक्षण गरेको र अन्तरमहादेशीय बलिस्टिक क्षेप्यास्त्रको प्रक्षेपण गरेको हेरेको जनाएको छ।

तर ती बालिकाको नाम र उमेर भने समाचारमा खुलाइएको छैन।

बीबीसीकी सोल संवाददाता जीन मक्कन्जीले भनिन्, ""उत्तर कोरियाली विश्लेषकहरूलाई सबैभन्दा शक्तिशाली अन्तरमहादेशीय बलिस्टिक क्षेप्यास्त्रको सफल प्रक्षेपणभन्दा पनि बढी रुची किम जङ-अनकी छोरीबारेको खुलासा भएको छ।""

""यसको अर्थ किम जङ् अनको उत्तराधिकारीका रूपमा उनकी छोरीलाई चयन गरिएको हो? र के उनले कुनै दिन उत्तर कोरियाको नेतृत्व सम्हाल्लिन्?""

सन् २०२२ मा दोस्रो पटक देखा परिन्

किम जङ-अन र उनकी छोरीको पहिलो पटक तस्बिर सार्वजनिक भएको एक सातापछि केसीएनएले गत आइतवार अर्को चरणका तस्बिरहरू प्रकाशित गर्‍यो।

फेरि पनि उनको उमेर र नाम उल्लेख गरिएन तर यसपटक उनलाई किमकी ""अति प्यारी"" र ""अनमोल"" सन्तान भनि व्याख्या गरियो।

""यो पक्कै पनि ध्यान खिच्ने विषय हो। आइसीबीएम प्रक्षेपणमा संलग्न प्राविधिक र वैज्ञानिकहरूसँग उक्त विषयबारे उत्सव मनाइरहँदा किम जू-ए आफ्नो बुवासँगै उभिएको तस्बिरले उनलाई सम्भावित उत्ताधिकारीका रूपमा अगाडि बढाइएको थालनीका रूपमा हेरिएको छ,"" अमेरिकाको एनबीसी न्यूज नेटवर्कले एकजना विज्ञलाई उद्धृत गर्दै लेखेको छ।

केही विश्लेषकहरूले भने उनी उत्तराधिकारी होलिन् भन्न अहिले निकै चाँडो हुने बताएका छन्।

उत्तर कोरियाली महिला नेताबारे लेखिएको पुस्तककी दक्षिण कोरियाली लेखक चुन सु-जीनलाई उद्धृत गर्दै रोयटर्सले उत्तर कोरियाली सम्भ्रान्तहरूले किमकी छोरीलाई शासकका रूपमा स्वागत गर्न सम्भावना झण्डै शुन्य रहेको बताएकी छन् भनेर लेखेको छ।

""महिलालाई नेताका रूपमा स्वागत गर्न उत्तर कोरिया तयार छैन,"" उनले भनिन्।

""[किम] क्षेप्यास्त्र प्रहार गर्ने निर्मम शासक मात्रै होइनन् एक प्यारा बुवा पनि हुन् भन्ने देखाइरहेका छन्।""

""उत्तर कोरियामा नेता हुन पुरुष हुन अझै महत्त्वपूर्ण छ,"" उत्तर कोरियाबाट भागेर आएर सोलस्थित यूहा इन्स्टिट्युट अफ युनिफिकेशनमा कार्यरत ह्यून इन-एइले भनिन्।

किमकी छोरी उत्तराधिकारीका रूपमा अगाडि बढाइएकी भए पनि नभए पनि किम शासनमा एकजना महिलाले केही वर्षदेखि अन्तर्राष्ट्रिय ध्यान तान्दै आएकी छन्।

सन् २०२० मा किम जङ-अनको स्वास्थ्यबारे हल्ला र अनुमानहरू उब्जिँदा र किमका आफ्नै सन्तानको उमेर नपुग्दासम्मका लागि उनकी बहिनीलाई सम्भावित उत्तराधिकारीका रूपमा हेरिएको थियो।

किम यो-जोङले केही समयदेखि वरिष्ठ भूमिका निभाउँदै आएकी छन्। उनले हालै प्रतिबन्धबारे दक्षिण कोरियामाथि धम्कीपूर्ण टिप्पणी गरेकी थिइन्।

तर बीबीसीका जिन मक्केन्जीले व्याख्या गरे अनुसार किम जङ-अनकी छोरी सार्वजनिक रुपमा देखिँदा यसले विश्वभर थप प्रश्नहरू उब्जाएको छ।

""उनलाई अहिले किन देखाइयो? उनी अझै धेरै कलिली छन्। यदि किमले उनलाई आफ्ना उत्तराधिकारीका रूपमा तयार गरिरहेका हुन् भने, ३८ वर्षीय उनमा स्वास्थ्यसम्बन्धी समस्या हुनसक्छ?"
"अमेरिकी न्याय मन्त्रालयले झन्डै पाँच लाख डलर बराबरको बिटकोइन सन्दिग्ध उत्तर कोरियाली ह्याकरहरूबाट जफत गरेको छ।

ह्याकरहरूले नयाँ प्रकारका र्‍यान्समवेअरको प्रयोग गरी कैयौँ संस्थाहरूबाट रकम असुलेका थिए।

अमेरिकी निकायहरूले उनीहरूले दुईवटा अस्पताललाई तिनले तिरेका फिरौती बापतको रकम फिर्ता गरिदिएको जनाएका छन्।

अमेरिकी निकायहरूले उत्तर कोरिया साइबर फिरौती सङ्कलनमा प्रमुख चुनौती बनेको चेतावनी दिइरहेका बेला उक्त दुर्लभ घटना भएको हो।

मङ्गलवार आयोजित एउटा सम्मेलनमा सहमहान्यायाधिवक्ता लिजा ओ मनोकोले उक्त साइबर आक्रमणबारे सुरुमै अमेरिकी सङ्घीय जाँच निकायलाई खबर गरेकोमा केन्ससको एउटा अस्पताललाई धन्यवाद दिइन्।

""यसले हामीलाई उनीहरूले तिरेको फिरौती मात्रै नभई विगतका पहिचान नखुलेका पीडितहरूले तिरेका फिरौती फिर्ता लिन सघायो। त्यसबाहेक हामीले विगतमा थाहा नभएका र्‍यान्समवेअरका प्रकारको पनि पहिचान गर्न सक्यौँ।""

ह्याकरहरूको निसानामा अस्पताल

अदालतमा प्रस्तुत गरिएका दस्तावेजमा ह्याकरहरूले मावी नामक र्‍यान्समवेअरको प्रयोग गरेर केन्ससको एउटा अस्पतालका फाइलहरू र सर्भरहरू ""इन्क्रिप्ट"" गरेको जनाइएको छ।

साधरणतया र्‍यान्समवेअर ह्याकरहरूले खतरनाक सफ्टवेअरहरूको प्रयोग गरी तुरुन्तै तथ्याङ्कहरूमा पहुँच कायम गर्छन् वा फिरौती नतिरेसम्म प्रयोगकर्ताहरूलाई प्रणालीबाट नै अलग गरिदिन्छन्।

केन्ससको अस्पतालले एक सातासम्म आफ्नो आईटी प्रणालीमा पहुँच कायम गर्न नसकेपछि आफ्नो कम्प्युटर र अन्य उपकरणसम्म पहुँच प्राप्त गर्न एक लाख डलर बराबर बिटकोइनमा तिरेको थियो।

ह्याकरहरूलाई फिरौती तिर्नु अवैध होइन तर विश्वभरिका कानुन कार्यान्वयनकारी निकायले त्यस कार्यलाई निरुत्साहित गर्दै आएका छन्।

एफबीआईले उक्त मेडिकल केन्द्रले तुरुन्तै रकम तिरेको विषयमा जानकारी गराएको र आफ्ना अधिकारीहरूले विगतमा कहिल्यै नदेखिएको उक्त र्‍यान्समवेअरको सम्बन्ध उत्तर कोरियासँग रहेको पत्ता लगाएको जनाएको छ। उक्त क्रिप्टोकरेन्सी कारोबार चीनमा आधारित कालो धनलाई सेतो बनाउनेहरूसम्म पुगेको थियो।

एफबीआईका गुप्तचरहरूले अर्को आपराधिक क्रिप्टोकरेन्सी खातामा एक लाख २० हजार डलर बिटकोइन तिरिएको फेला पारेका छन्। उक्त रकम मावी र्‍यान्समवेअर अपराधीहरूले कोलोराडोस्थित स्वास्थ्य सेवा प्रदायकबाट असुलेको पाइएको थियो।

एफबीआईका अनुसार उसले दुईवटा स्वास्थ्य सेवा प्रदायकहरूलाई रकम पठाएको छ। तर उसले जफत गरिएको बाँकी रकम कहाँबाट आयो खुलाएको छैन।

कसरी जफत गरियो रकम

एफबीआईले उक्त रकम कसरी जफत गर्‍यो भन्ने खुलिसकेको छैन। तर बिटकोइन भुक्तानीबारे विश्लेषण गर्ने संस्था इलिप्टिकका प्रमुख वैज्ञानिक टम रोबर्टसनका अनुसार ह्याकरहरूले बिटकोइनलाई परम्परागत मुद्रासँग सटही गर्न लाग्दा त्यो जफत गरिएको हुनसक्छ।

""कुनै सटही हुने माध्यममा क्रिप्टोकरेन्सीलाई अनुसन्धानकर्ताहरूले फेला पारेका हुनसक्छन्। त्यस्तो सटही नियमन गरिएको व्यवसाय हो र कानुन कार्यान्वयन गर्ने निकायहरूले त्यसरी ग्राहकको रकम जफत गर्न बाध्य पार्न सक्छन्।""

""अर्को सम्भावना के पनि छ भने कालोधनलाई सेतो बनाउन प्रयास गर्ने व्यक्तिको वालेटबाट सीधै क्रिप्टोकरेन्सीलाई जफत गरिएको पनि हुनसक्छ। यो अझ चुनौतीपूर्ण छ किनकि यसका लागि वालेटको की अर्थात् पासकोड चाहिन्छ जसले क्रिप्टोकरेन्सीलाई वालेटसम्म पठाउन र त्यहाँबाट हटाउन पहुँच दिन्छ।""

अमेरिकी अधिकारीहरूले उत्तर कोरिया र रुसजस्ता देशका साइबर अपराधीहरूले चोरेको रकम फिर्ता गराउन नयाँ जुक्तिहरू प्रयोग गर्न थालेका छन्।

ती देशका कानुन कार्यान्वयन गर्ने निकायले पश्चिमा देशका सहयोगका अनुरोधलाई स्वीकार गर्दैनन्।

""जफत गरिने यस्ता घटनाका एकदमै दुर्लभ हुन् र यिनले साइबरबाट हुने फिरौतीबारे तत्कालै उजुरी गर्ने कामको र कानुन कार्यान्वयन निकायसँगको सहकार्यले महत्त्व झल्काउँछ,"" साइबर सुरक्षा फर्म र्‍यापिडसेभनकी जेल इलिस भन्छिन्।

उनका अनुसार प्रत्येक त्यस्ता घटनामा रकम फिर्ता गराउन नसकिए पनि आक्रमणकारी समूहको रणनीति, विधि र प्रक्रियाबारे जति बढी जानकारी भयो त्यसले उनीहरूको आक्रमणलाई अवरुद्ध पार्ने, निरुत्साहित गर्ने र त्यसमा प्रतिक्रिया जनाउन सघाउ पुर्‍याउने उनको भनाइ छ।

गत जुन महिनामा अमेरिकाले कोलोनिअल पाइपलाइनले रुसमा रहेको ठानिएको एउटा साइबर आपराधिक समूहलाई तिरेको भनिएको ४४ लाख डलर फिर्ता लिन सफलता पाएको थियो।

नोभेम्बर २०२१ मा अमेरिकाले रिभील नामक रुससँग गहिरो सम्बन्ध भएको र्‍यान्समवेअर समूहबाट ६० लाख डलर फिर्ता लिएको थियो।

परम्परागत राज्य तहको गुप्तचरीबाहेक वर्षौँदेखि उत्तर कोरियामाथि एक्लिएको आफ्नो राज्यका लागि रकम जुटाउन ह्याकरहरूको प्रयोग गर्ने गरेको आरोप लाग्ने गरेको छ।

उसको ह्याकिङ गतिविधि अधिकांश रूपमा लाजारस समूहसँग जोडिन्छ। उक्त समूहलाई सन् २०१६ मा बाङ्ग्लादेशको एउटा ब्याङ्कबाट एक अर्ब डलर चोरीको प्रयास गरेको आरोप लागेको थियो।

गत वर्ष क्रिप्टोकरेन्सी मञ्चहरूमा गरिएका महत्त्वपूर्ण आक्रमणहरूमा पनि सो समूह जोडिएको थियो।

गत महिना अमेरिकी साइबर निकायहरूले उत्तर कोरियाली ह्याकरहरूले अमेरिकी अस्पतालहरूलाई निसाना बनाउँदै र्‍यान्समवेअर आक्रमण गरिरहेको चेतावनी दिएका थिए।

उनीहरूले ती आक्रमणको पछाडि उत्तर कोरिया रहेको प्रमाण उपलब्ध गराएका थिएनन्। तथापि साइबर सुरक्षासम्बन्धी संयुक्त एड्भाइजरीमा मावी र्‍यान्समवेअरलाई उत्तर कोरियाको सरकारी सहयोगप्राप्त साइबर पक्षहरूले स्वास्थ्य संस्थाहरूलाई निसाना बनाउन सन् २०२१ को मे महिनादेखि प्रयोगमा ल्याएको जनाइएको छ।"
"एउटा क्रिप्टोकरेन्सी समूहमा कारम गरेका एक भूतपूर्व अमेरिकी अनुसन्धानकर्तालाई उत्तर कोरियालाई क्रिप्टोकरेन्सी प्रयोग गरेर अमेरिकी प्रतिबन्ध छल्न गरेको आरोपमा पाँच वर्षभन्दा बढीको जेल सजाय सुनाइएको छ।

भर्जिल ग्रिफिथ यसअघि पनि अमेरिकी कानुन उल्लङ्घन गर्न षड्यन्त्र गरेको अभियोगमा दोषी ठहर भएका थिए।

उनले पहिले इथीरीअम फाउन्डेशनका लागि काम गरेका थिए। उक्त संस्था क्रिप्टोकरेन्सी इथरबाहेक प्रविधिको क्षेत्रमा कार्यरत गैरनाफामुखी कम्पनी हो।

यूकेमा सबै क्रिप्टोकरेन्सी एटीएम अवैध

न्यूयोर्कस्थित अदालतले उनलाई पाँच वर्ष तीन महिनाको जेल सजायबाहेक एक लाख डलर जरिवाना पनि तिर्न आदेश दिएको छ।

ती ३९ वर्षीय व्यक्तिलाई अधिकतम १० लाख डलरसम्मको जरिवाना र २० वर्ष जेल सजाय प्रस्ताव गरिएको थियो।

उनका वकिलले एक विज्ञप्ति जारी गर्दै जेल सजायप्रति दुःख प्रकट गरेका छन्।

वकिलको विज्ञप्तिमा न्यायाधीशले ""भर्जिलले आफ्ना आगामी दिनहरू उत्पादनमूलक रूपमा अगाडि बढाउने भनेका र उनी प्रतिभाशाली व्यक्ति भएकाले निकै योगदान दिन सक्ने स्वीकार गरेको"" उल्लेख गरिएको छ।

अमेरिकी न्यायाधिवक्ता डामियन विलियम्सले एक विज्ञप्तिमा ""न्याय"" भएको टिप्पणी गरेका छन्।

सेप्टेम्बरमा ग्रिफिथलाई उत्तर कोरियाको राजधानी प्योङ्याङको यात्रा गरेर ब्लकचेन प्रविधिबारे प्रस्तुति दिएकोमा अमेरिकी इन्टर्न्याशनल इमर्जन्सी इकोनोमिक पावर्स एक्टको उल्लङ्घन गर्ने षड्यन्त्र गरेकोमा दोषी ठहर्‍याइएको थियो।

अभियोजनकर्ताहरूका अनुसार क्यालिफोर्निया इन्स्टिच्यूट अफ टेक्नोलजीबाट पीचएडी गरेका ग्रिफिथलाई अमेरिकी विदेश मन्त्रालयले उत्तर कोरिया जाने अनुमति दिन अस्वीकार गरेको थियो। तर उनले एप्रिल २०१९ मा चीन हुँदै उत्तर कोरियाको यात्रा गरेका थिए र प्योङ्याङ ब्लकचेन क्रिप्टोकरेन्सी सम्मेलनमा कार्यपत्र प्रस्तुत गरेका थिए।

अभियोजनकर्ताहरूका अनुसार सम्मेलनमा ग्रिफिथले भनेका थिए, ""ब्लकचेनको सबभन्दा महत्त्वपूर्ण विशेषता के हो भने ती खुला छन्। त्यसैले अमेरिका वा संयुक्त राष्ट्रसङ्घले जे भने पनि उत्तर कोरियालाई बाहिर राख्न सकिँदैन।""

गत सेप्टेम्बरमा अमेरिकी न्याय मन्त्रालयले ग्रिफिथले प्रतिबन्धलाई बेवास्ता गरेर ""अमेरिकाको राष्ट्रिय सुरक्षामा आँच आउने काम गरेको"" बताएको थियो।

द इथिरीअम फाउन्डेशनले ग्रिफिथ गिरफ्तार गरिएका बेला उनको उत्तर कोरिया यात्रालाई समर्थन या स्वीकृति नदिइएको बताएको थियो।"
"उत्तर कोरियामा मानिसहरूले कोभिड-१९ विरुद्ध खोप लगाएका छैनन्। कोरोनाभाइरस महामारी अहिले व्यापक रूपमा फैलिएपछि उत्तर कोरिया त्यससँग सङ्घर्ष गरिरहेको छ। अरू देशसँग अलग्गिएको उक्त देशमा प्रभावकारी एन्टीभाइरल औषधि पनि उपलब्ध छैन।

सन् २०२० को आरम्भतिर उक्त देशले कोभिडबाट जोगिने उद्देश्यले आफ्ना सबै सीमानाका पूरै बन्द गरेको थियो।

प्योङ्याङका शासकहरूले अहिलेसम्म बाह्य औषधीय सहयोग अस्वीकार गर्दै आएको छ।

अनि सरकारी सञ्चारमाध्यमहरूले कोभिडलाई केवल ""ज्वरो"" को सङ्ज्ञा दिँदै उक्त रोगका लागि निम्ति परम्परागत उपचारविधिहरू सिफारिस गरिरहेका छन्।

चिया र काँढा

सत्ताधारी दलको पत्रिका रोदोङ सिम्नुनले गम्भीर बिरामी नभएका मानिसलाई अदुवा वा हनीसकल (एक प्रकारको जडीबुटी) को चिया अनि विलो नामक वनस्पतिको पातबाट निकालिएको रसजस्ता परम्परागत औषधि खान सुझाव दिएको छ।

चिया र काँढाजस्ता तातो पेय पदार्थले घाँटी दुखेको वा खोकीजस्ता कोभिडका केही लक्षणहरूबाट राहत दिन सक्छन्। अनि बिरामीहरूको शरीरबाट खेर गइरहेको पानीको मात्रा परिपूर्ति गर्न सहयोग पुग्छ। अदुवा तथा विलोको पातले सुन्निएको अनि दुखेको पनि कम गर्छन्।

तर तिनले भाइरस सङ्क्रमण निवारण भने गर्दैनन्।

नुनपानीले कुल्ला

हालै त्यहाँको सरकारी सञ्चारमाध्यमले एक दम्पतीको अन्तर्वार्ता गरेको थियो जसमा उनीहरूले बिहानबेलुका नुनपानीले कुल्ला गर्न सुझाव दिएका थिए।

सो सञ्चारमाध्यमका अनुसार राजधानी प्योङ्याङमा ""रोगाणुरोधक घोल"" बनाउन एक हजार टन नुन आपूर्ति गरिएको छ।

केही अध्ययनहरूले नुनपानीले कुला गर्दा तथा नाकमा हाल्दा त्यसले सामान्य रुघाखोकी गराउने भाइरससँग लड्न सघाउने देखाएका छन्।

तर कोभिडकै सङ्क्रमण कम गराउन तिनको भूमिकाबारे खासै प्रमाण उपलब्ध छैन।

मुख कुल्ला गर्ने माउथवाशले प्रयोगशालामा भाइरस मार्न सकेको एक अध्ययनले देखाएको थियो।

तर मानवशरीरमा पनि यस्तो हुने कुनै ठोस प्रमाण पाइएको छैन।

खासगरी हावामार्फत् फैलिने थुक वा सिँगानका ससाना कणहरू नाक वा मुखको माध्यमबाट शरीरभित्र पसेर कोभिड सर्ने गरेको पाइएको छ। त्यसैले कुल्ला गर्दा त्यसले कोरोनाभाइरस पस्ने एउटा प्रवेशबिन्दुमा मात्र प्रभाव पार्न सक्छ।

त्यसमाथि एक पटक भाइरस शरीरभित्र पसिसकेपछि त्यो द्रुत गतिमा विस्तार हुँदै शरीरको भित्री अङ्गमा पुग्छ जहाँ जतिसुकै कुल्ला गरे पनि कुनै प्रभाव पर्दैन।

सरकारी टेलिभिजनले इबुप्रोफेनजस्ता दुखाइ कम गर्ने औषधि अनि एमोक्जिसिलिन र अन्य एन्टीबायोटिक प्रयोग गर्न बिरामीहरूलाई सल्लाह दिएको छ।

इबुप्रोफेन (र पारासिटामोल) ले ज्वरो कम गर्न अनि टाउको र घाँटी दुखाइ कम गर्न सक्छन्।

तर तिनले भाइरसलाई रोक्न भने सक्दैनन्।

ब्याक्टेरियाका कारण हुने सङ्क्रमणको उपचार गर्न प्रयोग गरिने एन्टीबायोटिकहरू प्रयोग नगर्न विज्ञहरूले भन्दै आएका छन्।

अनावश्यक रूपमा एन्टीबायोटिक प्रयोग गर्दा औषधिविरुद्ध प्रतिरोध क्षमता भएका जीवाणुहरू विकसित हुनसक्छन्।

प्रयोगशालामा गरिएका अध्ययनले केही एन्टीबायोटिकहरूले कोरोनाभाइरसजस्ता केही भाइरसको विस्तारको गति कम गर्न सक्ने देखाएका छन्।

तर वास्तविक जीवनमा त्यस्तो परिणाम देखिएको छैन।

एजिथ्रोमाइसिनको प्रयोगले कोभिडका लक्षण कम गर्न खास केही प्रभाव नपारेको अनि कोभिडका कारण हुने अस्पताल भर्ना र मृत्युमा पनि कुनै प्रभाव नपारेको एक अध्ययनले पत्ता लगायो।

कोभिड भएका मानिसलाई अस्पताल भर्ना हुने अवस्था आउन नदिन निम्नलिखित केही औषधिले भने स्वीकृति पाएका छन्।

तर तिनको प्रभावकारिता भन्ने भिन्नभिन्न स्तरका छन्।

तस्बिर स्रोत, KCTV

उत्तर कोरियाको स्वास्थ्य प्रणालीअन्तर्गत ग्रामीण तहमा निःशुल्क उपचार सेवा दिने आधारभूत सेवादेखि लिएर खासगरी सहरी क्षेत्रमा विशिष्टीकृत सेवा दिने सरकारी अस्पतालहरू समेत छन्।

तर पछिल्ला वर्षहरूमा आर्थिक प्रतिबन्ध तथा सुक्खाजस्ता चरम मौसमका कारण देशको अर्थतन्त्र सङ्कुचित भएको छ।

सिमाना बन्द अनि लकडाउनका कारण पनि अर्थतन्त्रमा हानिकारक प्रभाव परेको छ।

यसैपनि राजधानी प्योङ्याङ्भन्दा बाहिर स्वास्थ्य प्रणाली झनै कमजोर छ। अहिले त्यहाँ जनशक्ति, औषधि तथा आवश्यक सामग्रीको अभाव भएको ठानिएको छ।

अन्तर्राष्ट्रिय सहायता

गत वर्ष उत्तर कोरियाले ३० लाख मात्रा चिनियाँ खोपको सहयोग प्रस्ताव अस्वीकार गरेको थियो। त्यस्तै उसले कोभ्याक्सअन्तर्गतको खोप सहायता प्रस्ताव पनि अस्वीकार गरेका विवरणहरू आएका थिए।

आफूले खोप, औषधि तथा जनशक्ति आपूर्तिका निम्ति गरेको सहयोगको प्रस्तावको कुनै जबाफ नआएको दक्षिण कोरियाले बताएको छ।

हालै उत्तर कोरियाले चीनको शेन्याङमा औषधीय सामग्री ओसार्न तीनवटा विमान पठाएको विवरण आएका थिए।

तर तिनमा ""महामारीविरुद्ध लड्ने सामग्री"" नपरेको चिनियाँ विदेश मन्त्रालयले जनाएको छ।

चिनियाँ विदेश मन्त्रालयले ""कोरोनाभाइरस महामारीविरुद्ध लड्न उत्तर कोरियासँग मिलेर काम गर्न आफू तयार रहेको"" जनाएको छ।"
"उत्तर कोरियाका सरकारी सञ्चारमाध्यमले सन् २०१७ यताकै सबैभन्दा ठूलो ठानिएको क्षेप्यास्त्र प्रक्षेपण गर्दा खिचिएका तस्बिरहरू सार्वजनिक गरेको छ।

माथि आकाशबाट खिचिएका ती तस्बिरमा कोरियाली प्रायःद्वीप र वरपरका क्षेत्रहरू देखिएका छन्।

उत्तर कोरियाले उक्त बलिस्टिक क्षेप्यास्त्र मध्यम दूरीको ह्वासङ-१२ रहेको बताएको छ।

जापान सागरमा अवतरण गर्नुअघि त्यो क्षेप्यास्त्र आकाशमा २,००० किलोमिटर माथिसम्म पुगेको दक्षिण कोरिया र जापानले बताएका छन्। यी दुवै देशले प्रक्षेपणको निन्दा गरेका छन्। नयाँवर्ष आरम्भ भएपछि प्योङ्याङले योसहित सातवटा क्षेप्यास्त्र परीक्षण गरेको छ।

उत्तर कोरियाको सरकारी समाचार एजेन्सी केसीएनएले जारी गरेका तस्बिरहरू परीक्षण गरिएको क्षेप्यास्त्रको 'युद्धशीर्ष' मा जडित क्यामराबाट खिचिएको बताइएको छ।

सार्वजनिक भएकामध्ये दुई तस्बिरले प्रक्षेपण गर्दाको क्षण देखाउँछन् र माथिबाट खिचिएको अर्को तस्बिरले उडानको बीचतिर रहेको क्षेप्यास्त्र देखाउँछ।

जापानी र दक्षिण कोरियाली अधिकारीहरूले उक्त क्षेप्यास्त्रले ३० मिनेट उडेर ८०० किलोमिटर पर पुगेको बताएका छन्।

संयुक्त राष्ट्रसङ्घले उत्तर कोरियालाई बलिस्टिक क्षेप्यास्त्र र पारमाणविक अस्त्र परीक्षणमा रोक लगाएको छ।

तर उत्तर कोरियाले राष्ट्रसङ्घको प्रतिबन्धलाई नियमित रूपमा अस्वीकार गर्दै आएको छ र नेता किम जङ-अनले आफ्नो देशको प्रतिरक्षा सुदृढ बनाउने वाचा गरेका छन्।

संयुक्त राज्य अमेरिकाका एक वरिष्ठ अधिकारीले उत्तर कोरियालाई कुनै पूर्वसर्तबिना आफ्नो पारमाणविक र क्षेप्यास्त्र परीक्षणका बारेमा वार्तामा सहभागी हुन आग्रह गरेको रोएटर्सले जनाएको छ।

""हामीलाई लाग्छ केही गम्भीर छलफलहरू सुरु गर्नु पूर्ण रूपमा सही र उपयुक्त छ,"" अमेरिकी अधिकारीले भने।

यसअघि अमेरिकाले उत्तर कोरियालाई ""थप उत्तेजनापूर्ण कार्यहरू नगर्न"" आग्रह गरेको थियो।

उत्तर कोरियाली क्षेप्यास्त्र परीक्षण सामान्यतया भोलिपल्ट त्यहाँको सरकारी सञ्चारमाध्यमद्वारा घोषणा गरिन्छ।

सोमवार केसीएनएले उक्त क्षेप्यास्त्र ""त्यसको सही काम गर्छ या गर्दैन प्रमाणित गर्न"" प्रक्षेपण गरिएको बताएको थियो। प्रक्षेपणका क्रममा नेता किम अनुपस्थित रहेको बताइएको छ।

यो ""छिमेकी राष्ट्रहरूको सुरक्षालाई दृष्टिगत गर्दै उत्तरपश्चिमी क्षेत्रबाट कोरियाको पूर्वी सागरसम्म उच्चतम कोण फायरिङ प्रणालीमा प्रक्षेपण गरिएको थियो,"" एजेन्सीले थप जनाएको छ।

किमको अनुपस्थिति र प्रक्षेपणलाई व्याख्या गर्न सञ्चारमाध्यमले प्रयोग गरेको भाषाका आधारमा उत्तर कोरियासम्बन्धी विश्लेषक अङ्कित पान्डाले नयाँ प्रविधि देखाउनभन्दा बढी क्षेप्यास्त्र प्रणालीको काम पुष्टि गर्नको लागि यो परीक्षण गरिएको बताए।

परीक्षण गरिएको क्षेप्यास्त्र मध्यम दूरीको ह्वासङ्-१२ रहेको केसीएनएले जनाएको छ। सन् २०१७ यता पहिलो पटक यति ठूलो पारमाणविक क्षमताको क्षेप्यास्त्र प्रक्षेपण गरिएको हो।

सन् २०१७ मा जापानी टापु होक्काइडोमा क्षेप्यास्त्रको दुई प्रक्षेपणसहित छ पटक परीक्षण गरिएको थियो।

उत्तर कोरियाले यसअघि ह्वासङ्-१२ ले 'ठूलो आकारको गह्रौँ पारमाणविक विस्फोटक अस्त्र' बोक्न सक्ने बताएको थियो।

आइतवार उत्तर कोरियाले यस वर्षको सातौँ क्षेप्यास्त्र परीक्षण गर्‍यो। यसबाट ज्यानुअरी उक्त देशको क्षेप्यास्त्र कार्यक्रमका लागि सबैभन्दा व्यस्त महिनामध्ये एक बन्यो।

विज्ञहरूले धेरै क्षेप्यास्त्र प्रक्षेपण हुनुको पछाडि धेरै कारणहरू देखाएका छन्। उनीहरूले विश्वव्यापी र क्षेत्रीय राजनीतिक शक्तिको सङ्केत, अमेरिकालाई लामो समयदेखि ठप्प पारमाणविक वार्तामा फर्काउन दबाव दिने नेता किम जङ-अनको इच्छा, नयाँ प्रविधिको परीक्षण गर्ने व्यावहारिक आवश्यकता र सैन्य आदेश प्रणालीलगायतलाई कारण मानेका छन्।

चीनमा हिउँदे ओलम्पिक सुरु हुनुअघि र मार्चमा दक्षिण कोरियाको राष्ट्रपतिको चुनाव हुनुभन्दा ठिक अघि परीक्षण गरिएको समयलाई पनि महत्त्वका साथ हेरिएको छ।

कमजोर उत्तर कोरियाली अर्थतन्त्रले अमेरिकी नेतृत्वमा विभिन्न प्रतिबन्धहरू सामना गरिरहेको, महामारी सम्बन्धित अप्ठेराहरू भोगिरहेको र दशकौँ लामो अव्यवस्थासँग सङ्घर्ष गरिरहँदा क्षेप्यास्त्र परीक्षणहरू भइरहेका छन्।

अन्तर्राष्ट्रिय सम्बन्धका अध्यापक डा. ड्यान्यल पिङ्कस्टनले बीबीसीलाई बताएअनुसार उत्तर कोरियाले चीन, अमेरिका र संयुक्त राष्ट्रसङ्घीय सुरक्षा परिषद्जस्ता ठूला शक्तिहरू मात्र नभई क्षेत्रीय शत्रुहरूलाई पनि सङ्केत गरिरहेको हुन सक्छ।

""एक महिनापछि दक्षिण कोरियाको राष्ट्रपतिको चुनाव हुन लागेको छ, त्यसैले यो घटना दक्षिण कोरिया र आगामी राष्ट्रपतिलाई तर्साउने प्रयास गर्ने उनीहरूको पुरानो व्यवहारसँग मेल खान्छ,"" दक्षिण कोरियामा कार्यरत ट्रोय विश्वविद्यालयका डा. पिङ्कस्टनले भने।

अन्य विश्लेषकहरूका अनुसार यस महिनाको सुरुमा परीक्षण गरिएका क्षेप्यास्त्रहरूले उत्तर कोरियाले यस क्षेत्रमा अमेरिका र जापानले तैनाथ गरिरहेको महङ्गा र जटिल क्षेप्यास्त्र प्रतिरक्षा प्रणालीलाई छक्याउन सक्ने प्रविधिको विकास गरिरहेको देखाएको छ।

दक्षिण कोरियाका भूतपूर्व सैन्य कमान्डर तथा प्राध्यापक किम डङ युपले भने, ""उनीहरू बिच्छीको पुच्छरजस्तै प्रतिरक्षा प्रणाली विकास गर्न चाहन्छन्।""

परमाणु हतियार वृद्धि गर्ने किम जङ-अनको प्रण
भविष्यका ठूला युद्ध कस्ता हुन्छन्?

""उत्तर कोरियाको प्रमुख उद्देश्य आक्रमण गर्नु होइन तर आफ्नो रक्षा गर्नु हो,"" प्राध्यापक किम भन्छन्, ""त्यस देशले विविध प्रतिरोधात्मक क्षमता सुरक्षित गर्ने प्रयास गरिरहेको छ।""

सन् २०१८ मा नेता किमले पारमाणविक हतियार वा यसको सबैभन्दा लामो दूरीको अन्तरमहाद्वीपीय बलिस्टिक क्षेप्यास्त्र (आईसीबीएम) को परीक्षण स्थगन घोषणा गरेका थिए।"
तर त्यसअघि उनले कठिन र कहालीलाग्दो तालिम गरेर विमानचालकले नित्य भोग्ने स्थितिको अनुभूति सँगालिन्।
"अस्त्र विकास कार्यक्रमलाई अझ अघि बढाउँदै उत्तर कोरियाले विगत केही वर्षदेखि नियमित रूपमा क्षेप्यास्त्र परीक्षण गरिरहेको छ। उसले सम्भावित अमेरिकी आक्रमणविरुद्ध प्रतिरक्षाका लागि अस्त्र अपरिहार्य रहेको बताउने गरेको छ।

सन् २०२१ को सेप्टेम्बर महिनामा मात्रै उत्तर कोरियाले हाइपरसोनिक क्षेप्यास्त्र, रेलमा आधारित बलिस्टिक क्षेप्यास्त्र र लामो दूरीमा मार हान्न सक्ने क्रूज क्षेप्यास्त्र परीक्षण गरेको त्यहाँको सरकारी सञ्चारमाध्यमले जनाएको छ।

गत वर्षको ज्यानुअरीमा उत्तर कोरियाले पनडुब्बीबाट मार हान्ने बलिस्टिक क्षेप्यास्त्र सार्वजनिक गरेको थियो। अमेरिकामा राष्ट्रपति जो बाइडनले कार्यभार सम्हाल्नु ठिकअघि परीक्षण गरिएको यो क्षेप्यास्त्रलाई उसले ""विश्वको सबैभन्दा शक्तिशाली अस्त्र"" रहेको दाबी गर्‍यो।

उक्त अस्त्रको वास्तविक क्षमता अझै अज्ञात छ र परीक्षण भए नभएको बारेमा पनि थाहा हुन सकेको छैन।

ध्वनिभन्दा पाँचगुणा बढी वेगको क्षेप्यास्त्र परीक्षण गरेको उत्तर कोरियाको दाबी
भविष्यका ठूला युद्ध कस्ता हुन्छन्?

उत्तर कोरियाली नेता किम जङ-अनले आफूले चाहेका अस्त्रशस्त्रको सूची तयार गरेरै आफ्नो देशको परमाणुअस्त्र र सैन्य क्षमता बढाउने बताएका छन्।

आर्थिक प्रतिबन्धका बीच उत्तर कोरियाले आफ्नो अस्त्र क्षमता सुदृढ गरिरहेको छ।

अमेरिकासम्म पुग्ने क्षेप्यास्त्र

सन् २०१७ मा उत्तर कोरियाले परीक्षण गरेका कैयौँ क्षेप्यास्त्रहरूले उसको सैन्य प्रविधिमा भएको सुदृढीकरण देखाएका थिए।

हसङ-१२ क्षेप्यास्त्र ४,५०० किलोमिटर पर पुग्ने सोचिएको थियो जसले ग्वाम टापुमा रहेको अमेरिकी सैन्य आधार क्षेत्रसम्म मार हान्न सक्थ्यो।

पछि हसङ-१४ अझ शक्तिशाली भएको देखियो। त्यसले ८,००० किलोमिटर मार हान्ने र अधिकतम १०,००० किलोमिटरसम्म पुग्ने बताइएको थियो।

न्यूयोर्कसम्म पुग्न सक्ने त्यो अस्त्र प्योङ्याङका लागि पहिलो अन्तरमहादेशीय बलिस्टिक क्षेप्यास्त्र बन्यो।

त्यसपछि हसङ-१५ परीक्षण गर्दा ४,५०० किलोमिटर माथि पुग्ने बताइयो। यो दूरी भनेको अन्तर्राष्ट्रिय अन्तरिक्ष स्टेशनभन्दा १० गुनामाथि हो।

जमिनमा प्रहार गर्दा १३,००० किलोमिटर परसम्म पुग्न सक्ने यो क्षेप्यास्त्रले अमेरिकाको कुनै पनि स्थानसम्म मार हान्न सक्ने क्षमता राख्छ।

सन् २०२० को अक्टोबरमा उत्तर कोरियाले बेनामी बलिस्टिक क्षेप्यास्त्र सार्वजनिक गर्‍यो। परीक्षण नगरिएको सो क्षेप्यास्त्रले एउटाभन्दा बढी पारमाणविक 'युद्धशीर्ष' बोक्न सक्ने बताइएको छ।

अमेरिकाको कुनै पनि क्षेत्रसम्म पारमाणविक भार बोक्न सक्ने ठानिएको यसको ठूलो आकारले विज्ञहरूलाई समेत चकित पारेको थियो।

गत वर्षको ज्यानुअरिमा उत्तर कोरियाले पनडुब्बीबाट प्रक्षेपण गर्न सकिने अर्को बलिस्टिक क्षेप्यास्त्र सार्वजनिक गर्‍यो। उसले त्यो ""विश्वकै सबैभन्दा शक्तिशाली अस्त्र"" भएको दाबी गरेको छ।

नयाँनयाँ क्षेप्यास्त्र सार्वजनिक गरेर उत्तर कोरियाले अमेरिकाले बाइडन सरकारलाई आफ्नो देशको बढ्दो सैन्य क्षमताबारे सन्देश दिन खोजेको विज्ञहरू बताउँछन्।

रक्षाप्रणालीलाई चुनौती थप्न सक्ने

गत वर्षको मार्चमा उत्तर कोरियाले 'रणनीतिनिर्देशित नयाँ प्रकारको क्षेप्यास्त्र"" प्रक्षेपण गर्‍यो। पच्चीस सय किलो भारवहन क्षमता भएको उक्त क्षेप्यास्त्रले पारमाणविक युद्धशीर्ष पनि बोक्न सक्ने ठानिएको छ।

यो अस्त्रको औपचारिक रूपमा पहिचान भइसकेको छैन। तर जेम्स मार्टिन सेन्टर फर ननप्रलिफरेशन स्टडीजका विश्लेषकहरूले यो यसअघि नै परीक्षण भएको केएन-२३ को परिष्कृत रूप भएको रोएटर्सलाई बताएका छन्।

कतिपय विज्ञहरूले यो क्षेप्यास्त्र सजिलै प्रक्षेपण गर्न सकिने र पत्ता लगाउन पनि कठिन पर्ने बताएका छन्।

गत सेप्टेम्बरमा परीक्षण लामो दूरीको मार हान्न सक्ने क्रूज क्षेप्यास्त्रले रक्षाप्रणालीलाई चुनौती थप्न सक्ने बताइएको छ। सीधा बाटो तय नगर्ने भएका कारण यसलाई पनि पत्ता लगाउन क्षेप्यास्त्रप्रतिरोधी अस्त्रहरूलाई कठिन पर्ने बताइएको छ।

सरकारी सञ्चारमाध्यमका अनुसार यसले १,५०० किलोमिटर यात्रा तय गर्न सक्छ। अर्थात् यसको मार हान्न सक्ने दूरीमा जापानको अधिकांश भूभाग पनि पर्छ।

यद्यपि यो कसरी निर्देशित हुन्छ र आणविक अस्त्रको भार बोक्न सक्छ वा सक्दैन भन्नेबारे अझैसम्म थाहा हुन सकेको छैन।

संयुक्त राष्ट्रसङ्घीय सुरक्षा परिषद्ले उत्तर कोरियालाई बलिस्टिक क्षेप्यास्त्र परीक्षण गर्न प्रतिबन्ध लगाए पनि क्रूज क्षेप्यास्त्र परीक्षण गर्न रोक लगाएको छैन।

गत सेप्टेम्बरमा परीक्षण गरिएको हाइपरसोनिक क्षेप्यास्त्रले अरूभन्दा तीव्र गति तय गर्न सक्छ।

यसको ढुवानी र इन्धन भर्न जडान गरिएको प्रविधिका कारण छिटो प्रक्षेपण गर्न मिल्ने र विरोधीहरूलाई क्षेप्यास्त्रप्रतिरोधी आक्रमण गर्न कठिन बनाउने ठानिएको छ।

सन् २०१७ सेप्टेम्बर ३ मा उत्तर कोरियाले हालसम्मकै आफ्नो सबैभन्दा ठूलो पारमाणविक परीक्षण गर्‍यो।

सो उपकरणको विस्फोटन शक्ति १०० देखि ३७० किलोटनको रहेको छ। एक सय किलोटनको बम हिरोशिमामा सन् १९४५ खसालिएको बमभन्दा छगुना शक्तिशाली हुन्छ।

उत्तर कोरियाले त्यसलाई आफ्नो पहिलो थर्मोन्यूक्लीअर अस्त्र परीक्षण भएको दाबी गरेको छ। थर्मोन्यूक्लीअर अस्त्र प्रयोग गर्दा पहिला एटमिक विस्फोटन र लगत्तै फ्यूजन प्रक्रियाबाट हुने अझ ठूलो विस्फोटन हुन्छ।

सन् २०१८ को एप्रिलमा उत्तर कोरियाले आफ्नो क्षमता पुष्टि भएकोले पारमाणविक परीक्षण रोक्ने बताएको थियो।

उसले आफ्नो परमाणुअस्त्र परीक्षण स्थल नष्ट गर्ने बताउँदै केही विदेशी पत्रकारको उपस्थितिमा केही पूर्वाधारहरू ध्वस्त बनाएको थियो।

सो वर्ष अमेरिकी राष्ट्रपति डोनल्ड ट्रम्पसँग सञ्चारसम्पर्कपछि उत्तर कोरियाले आफ्नो परमाणु कार्यक्रम चलाउने सबै पूर्वाधार बन्द गर्ने बताएको थियो। तर ट्रम्प र किम जङ-अनको वार्ता उपलब्धिमूलक भएन।

अगस्टमा संयुक्त राष्ट्रसङ्घीय इन्टर्न्याश्नल अटोमिक एनर्जी एजेन्सीले उत्तर कोरियाले परमाणु कार्यक्रमस्थल पुनः चलाउन थालेको बताएको थियो।

सेप्टेम्बरमा उनले त्यहाँको पारमाणविक कार्यक्रम पूर्ण मात्रामा सञ्चालनमा रहेको बताएको थियो।

उत्तर कोरियाको सैनिक सङ्ख्या ठूलो छ।

त्यहाँ १० लाखभन्दा बढी सैनिक र थप छ लाख जगेडा सैनिक रहेका मानिन्छ।

उसका धेरै अस्त्र पुराना र काम नलाग्ने भए पनि युद्धको अवस्थामा कुल छ लाख सैनिक रहेको दक्षिण कोरियालाई सङ्ख्याकै कारण ठूलो क्षति पुर्‍याउन सक्ने मानिन्छ।

अर्को खतरा सीमामा राखिएका ३१ हजारभन्दा बढी रकेट लन्चरजस्ता हतियार हुन्। तिनले ६० किलोमिटरको दूरीमा रहेको सोललाई खतरामा पार्न सक्छन्।

सन् २०१२ मा दक्षिण कोरियाले उत्तर कोरियासँग २,५०० देखि ५,००० टन रासायनिक हतियार रहेको अनुमान गरेको थियो जुन सम्भवतः संसारकै सबैभन्दा ठूलो भण्डारण हो।

उत्तर कोरियामा जैविक अस्त्र कार्यक्रम पनि चलिरहेको हुन सक्ने बताइन्छ।"
ती मध्य केहीले संयुक्त राष्ट्र सङ्घको सुरक्षा परिषद्को प्रस्तावको उल्लङ्घन गरेकाले उक्त राष्ट्र माथि कडा प्रतिबन्धहरू लागु गरिएको छ।
"हालैका क्षेप्यास्त्र परीक्षणहरूले उत्तर कोरियाले अस्त्र विकास कार्यक्रम नियमित राखेको देखाउँछ। उत्तर कोरियाले सम्भावित अमेरिकी हमलाबाट आफूलाई रक्षा गर्न अस्त्र विकास आवश्यक भएको बताउँछ।

उत्तर कोरियाले मङ्गलवार हाइपरसोनिक क्षेप्यास्त्रको सफल परीक्षण गरेको जनाएको छ।

ह्वासङ्-८ नाम दिइएको नयाँ क्षेप्यास्त्र उत्तर कोरियाको पाँच वर्षे सैन्य विकास योजनाअन्तर्गत तयार गरिएका 'महत्त्वपूर्ण पाँच हतियार' प्रणालीमध्ये एक भएको सरकारी सञ्चारमाध्यमहरूले जनाएका छन्।

यो उत्तर कोरियामा एकै महिनाभित्र भएको तेस्रो क्षेप्यास्त्र परीक्षण हो।

यसअघि पनि उत्तर कोरियाले नयाँ प्रविधिको लामो दूरीमा मार हान्न सक्ने क्रूज क्षेप्यास्त्र परीक्षण गरेको थियो।

ज्यानुअरीमा उत्तर कोरियाले पनडुब्बीबाट मार हान्ने बलिस्टिक क्षेप्यास्त्र सार्वजनिक गरेको थियो जसलाई उसले विश्वको सबैभन्दा शक्तिशाली अस्त्र दाबी गरेको थियो।

सो हतियारको क्षमता अज्ञात छ र त्यो परीक्षण गरिएको वा नगरिएको भन्ने स्पष्ट छैन।

उत्तर कोरियाली नेता किम जङ-अनले आफ्नो देशको पारमाणविक अस्त्र र सैन्य क्षमता बढाउने बताएका छन्।

आर्थिक नाकाबन्दीका बीचमा पनि उत्तर कोरियाले आफ्नो अस्त्र क्षमतामा उल्लेख्य वृद्धि गरेको छ।

अमेरिका पुग्ने क्षेप्यास्त्र

सन् २०१७ भरि उत्तर कोरियाले परीक्षण गरेका क्षेप्यास्त्रहरूले उनको सैन्य प्रविधिमा भएको विकास देखाएका थिए।

ह्वासाङ-१२ क्षेप्यास्त्र ४,५०० किलोमिटर पर पुग्ने सोचिएको थियो जसले ग्वाम टापूमा रहेका अमेरिकी सैन्य आधार क्षेत्रसम्म मार हान्न सक्थ्यो।

पछि ह्वासाङ-१४ अझ शक्तिशाली भएको देखियो जसले ८,००० किलोमिटर मार हान्ने र अधिकतम १०,००० किलोमिटरसम्म पुग्ने बताइएको थियो।

त्यो उत्तर कोरियाको पहिलो अन्तरमहादेशीय क्षेप्यास्त्र बन्यो जुन न्यूयोर्कसम्म पुग्न सक्छ।

जमिनमा प्रहार गर्दा यो १३,००० किलोमिटरसम्म पर पुग्न सक्छ जसको अर्थ अमेरिकाको कुनै पनि स्थानसम्म पुग्न सक्ने क्षमता हो।

सन् २०२० को अक्टोबरमा उत्तर कोरियाले बेनामी बलिस्टिक क्षेप्यास्त्र सार्वजनिक गर्‍यो। परीक्षण नगरिएको सो क्षेप्यास्त्रले एकभन्दा बढी पारमाणविक अस्त्र बोक्न सक्ने बताइएको छ।

यसको ठूलो आकारले विज्ञहरूलाई समेत चकित पारेको थियो।

मार्चमा उत्तर कोरियाले २,५०० किलो हतियार बोक्न सक्ने नयाँ क्षेप्यास्त्र बनाएको बतायो। यसको अर्थ यसले पारमाणविक हतियार बोक्न सक्छ भन्ने हुन्छ।

हालै परीक्षण गरिएको सीधा बाटो नजाने लामो दूरीका क्रूज क्षेप्यास्त्रले रक्षा प्रणालीलाई चुनौती थप्न सक्ने बताइएको छ।

संयुक्त राष्ट्रसङ्घिय सुरक्षा परिषद्ले उत्तर कोरियालाई बलिस्टिक क्षेप्यास्त्र परीक्षण गर्न प्रतिबन्ध लगाए पनि क्रूज क्षेप्यास्त्र परीक्षण गर्न रोक लगाएको छैन।

मङ्गलवार परीक्षण गरिएको हाइपरसोनिक क्षेप्यास्त्रको भने गति तीव्र छ।

थर्कोन्यूक्लीयर बमहरू

सन् २०१७ सेप्टेम्बर ३ मा उत्तर कोरियाले हालसम्मकै आफ्नो सबैभन्दा ठूलो पारमाणविक परीक्षण गर्‍यो।

सो उपकरणको विस्फोटन शक्ति १०० देखि ३७० किलोटनको रहेको छ। १०० किलोटनको बम हिरोशिमामा सन् १९४५ खसालिएको बमभन्दा छ गुणा शक्तिशाली हुन्छ।

उत्तर कोरियाले त्यसलाई आफ्नो पहिलो थर्मोन्यूक्लीयर हतियार परीक्षण भएको दाबी गरेको छ। थर्मोन्यूक्लीयर हतियारलाई परमाणुले विस्फोटन गरेपछि पुनः अर्को विस्फोटन गराई झन् ठूलो विस्फोट हुन बनाइन्छ।

सन् २०१८ को एप्रिलमा उत्तर कोरियाले आफ्नो क्षमता पुष्टि भएकोले पारमाणविक परीक्षण रोक्ने बताएको थियो।

उसले आफ्नो परमाणु अस्त्र परीक्षण स्थल ध्वस्त पार्ने बताउँदै केही विदेशी पत्रकारको उपस्थितिमा केही पूर्वाधारहरू ध्वस्त बनाएको थियो। तर सो बेला अन्तर्राष्ट्रिय विज्ञहरू भने त्यहाँ उपस्थित थिएनन्।

सो वर्ष अमेरिकी राष्ट्रपति डोनल्ड ट्रम्पसँग सञ्चार सम्पर्कपछि उत्तर कोरियाले आफ्नो परमाणु कार्यक्रम चलाउने सबै पूर्वाधार बन्द गर्ने बताएको थियो। तर ट्रम्प र किम जङ-अनको वार्ता उपलब्धिमूलक भएन।

अगस्टमा संयुक्त राष्ट्रसङ्घीय इन्टर्न्याश्नल एटोमिक इनर्जी एजेन्सीले उत्तर कोरियाले परमाणु कार्यक्रम स्थल पुनः चलाउन थालेको बताएको थियो।

सेप्टेम्बरमा उनले त्यहाँको पारमाणविक कार्यक्रम पूर्ण मात्रामा सञ्चालनमा रहेको बताएको थियो।

लाखौँ सैनिक

उत्तर कोरियाको विशाल सैनिक सङ्ख्या छ। त्यहाँ १० लाखभन्दा बढी सैनिक र थप छ लाख रिजर्भ सैनिक रहेका मानिन्छ।

उसका धेरै अस्त्र पुराना र काम नलाग्ने भए पनि युद्धको अवस्थामा कुल छ लाख सेना रहेको दक्षिण कोरियालाई सङ्ख्याकै कारण ठूलो क्षति पुर्‍याउन सक्ने मानिन्छ।

अर्को खतरा सीमामा राखिएका ३१ हजारभन्दा बढी रकेट लन्चर जस्ता हतियार हुन् जसले ६० किलोमिटरको दूरीमा रहेका सोललाई खतरामा पार्न सक्छन्।

सन् २०१२ मा दक्षिण कोरियाले उत्तर कोरियासँग २,५०० देखि ५,००० टन रासायनिक हतियार रहेको अनुमान गरेको थियो जुन सम्भवतः संसारकै सबैभन्दा ठूलो मौज्दात हो।

उत्तर कोरियामा जैविक हतियार कार्यक्रम पनि चलिरहेको हुन सक्ने बताइन्छ।"
"उत्तर कोरियामा भोकमरी हुनेबारे कठोर चेतावनी देशभित्रै र बाहिरबाट आइरहेका छन्।

देश त्यागेर दक्षिण कोरियामा रहेकाहरूले उत्तर कोरियामा रहेका आफ्ना परिवारहरूले भोकमरीको सामना गरिरहेको बताएका छन्।

हिउँद याम नजिकिँदै गर्दा धेरै जोखिममा रहेकाहरू भोकमरीबाट सबैभन्दा बढी प्रभावित हुने भन्दै चिन्ता बढेका छन्।

""अनाथ बालबालिकाहरू सडकमा धेरै देखिने र भोकमरीका कारण मानिसहरूको मृत्यु भइरहेका खबर निरन्तर रूपमा आइरहेका छन्,"" उत्तर कोरियामा स्रोत भएकी डेली एनकेकी प्रधानसम्पादक ली साङ योङले भनिन्।

खाद्यान्न अभावको अवस्था सोचिएभन्दा बढी खराब हुँदा ""उत्तर कोरियामा निम्न वर्गीय मानिसहरू धेरैभन्दा धेरै पीडित"" भएको लीले बताइन्।

उत्तर कोरियाबाट सूचना पाउने कठिन हुने अवस्था बढ्दो छ।

कोभिड-१९ को सङ्क्रमणबाट जोगिन भन्दै गरिएको सीमा बन्द गत वर्षको ज्यानुअरीदेखि नै कायम छ।

दक्षिण कोरियामा रहेकालाई उत्तर कोरियामा बस्ने परिवार र साथीभाइबाट सन्देश पाउन पनि मुस्किल हुँदै गएको छ र त्यसरी सूचना लिनु पनि खतरनाक बनेको छ।

अनधिकृत मोबाइल फोन लिएको पाइए त्यस्ता मानिसलाई श्रम शिविरमा पठाइने गरेको छ। तर पनि केही मानिसहरू भने चिठ्ठी वा आवाज सन्देश सोलमा रहेका आफ्ना आफन्त वा सञ्चारमाध्यमलाई पठाइरहेका छन्।

यी स्रोतहरूका माध्यमबाट त्यहाँ के भइरहेको छ भन्ने एउटा चित्रण गर्न हामीले प्रयास गरेका छौँ।

'अन्नको प्रत्येक दाना'

उत्तर कोरियामा खाद्यान्न अभावको समस्या सधैँको हो तर कोरोनाभाइरसको विश्वव्यापी महामारीले त्यो अवस्थालाई अझै खराब बनाएको छ।

नेता किम जङ-अनले देशको अहिलेको अवस्थालाई सन् १९९० को खराब अवस्थासँग दाँजेका छन्।

""आर्डस मार्च"" नाम दिइएको सन् १९९० को त्यस्तो विपद्‌मा लाखौँ मानिसको भोकमरीका कारण ज्यान गएको थियो।

अहिले अवस्था अझै खराब भएको ठानिएको छ तर केही आशालाग्दा सङ्केतहरू पनि छन्।

उत्तर कोरियाले चीनसँगको सीमा खोल्ने तयारी गरेको देखिएको छ। तर पहिल्यै गरिब रहेको देशको बिग्रिएको अर्थतन्त्र उकास्न कति सहायता वा कति व्यापार आवश्यक छ भन्ने चाहिँ अझै स्पष्ट भइसकेको छैन।

यो वर्षको अन्न भित्र्याउने कार्य महत्त्वपूर्ण छ। गत वर्ष शृङ्खलाबद्ध रूपमा आएका आँधीले अन्नमा आंशिक रूपमा क्षति पुर्‍याएको थियो।

संयुक्त राष्ट्रसङ्घले देशमा दुईदेखि तीन महिनासम्म अन्नको अभाव हुने आकलन गरेको छ।

यो वर्ष भने धान र मकै जुटाउन सेनासहित दशौँ हजार मानिसलाई खेतमा काम गर्न पठाइएको छ।

किम जङ-अनले पनि अन्नको जोहो गर्न र जसले अन्न खाइरहेका छन् उनीहरूलाई बाली भित्राउन मद्दत गर्न निर्देशन दिएको बताइएको छ।

""बाली भित्र्याउँदा हुने क्षति कम गर्ने योजना पनि गरिएको छ,"" डेली एनकेकी लीले भनिन्।

""बाली भित्र्याउँदा चोरी वा डकैतीका खबरहरू आए कडा कारबाही हुने पनि बताइएको छ। यसले त्यहाँ डरको वातावरण पैदा गरेको छ।""

गत साता दक्षिण कोरियाको गुप्तचरसम्बन्धी राष्ट्रिय निकाय एनआईएसले संसदीय सुनुवाइको बन्द सत्रका क्रममा उत्तर कोरियाली नेताले देशको आर्थिक अवस्थाबारे गरेको टिप्पणीबारे जानकारी गराएको थियो।

एक जना सांसदका अनुसार एनआइएसले किमले ""आर्थिक अवस्थाका कारण कठिन परिस्थितिबाट गुज्रिरहेको"" आफूले महसुस गरेको बताएको जनाएको थियो।

औषधि र आवश्यक सामाग्रीको अभावले उत्तर कोरियामा बिमारीहरू सङ्ख्या तीव्र गतिमा बढिरहेको पनि एनआईएसले जनाएको बताइएको छ।

यी बढ्दो चिन्ताहरूबारे सरकारी सञ्चारमाध्यममा आएका विवरणले थप पुष्टि गर्छ।

समाचारहरूमा अन्नमा पुग्ने क्षति कम गर्न उपायहरू अपनाइएको अथवा खाद्यान्न उत्पादन बढाउने प्रयास गरिएको लगायतका विषयहरू आएका छन्।

आधुनिक कृषि

खाद्यान्न आपूर्तिलाई लिएर उत्तर कोरियाले दुई मुख्य विषयको सामना गरिरहेको छ।

पहिलो भनेको कृषि गर्ने तरिका हो। विज्ञहरूका अनुसार उत्तर कोरियाले नयाँ सैन्य प्रविधि वा क्षेप्यास्त्रमा लगानी गरेको भए पनि अन्न उत्पादन गर्न र भित्र्याउन प्रयोग हुने आधुनिक कृषि उपकरणमा भने लगानी गरेको छैन।

कोरियाको ग्रामीण अर्थतन्त्रबारे अध्ययन गर्ने चोइ योङ्गोले भनिन्, ""कृषिमा आवश्यक उपकरणको कम उपलब्धता हुनुले खाद्यान्न उत्पादनमा कमी आउँछ।""

दक्षिण कोरियाकै हकमा पनि त्यो देखिएको उनले बताइन्।

""सोलका गगनचुम्बी भवनहरू पृष्ठभूमिमा हुने गरी दक्षिण कोरियाको पश्चिमी भेगबाट उत्तर कोरिया हेर्दा म र मेरो समूहले हान नदीको असाध्यै राम्रो दृश्य देख्यौँ। असाध्यै नजिक अनुभव भयो तर पनि असाध्यै टाढा।""

एक जना सानी बालिकाले दूरबिनबाट हेरेर भनिन्, ""उनीहरू पनि उस्तै मानिस रहेछन्।""

""उनीहरू हामीजस्तै छन्"", उनले आफ्नी आमासँग भनिन्।

कयौँ गाउँलेहरू पिठ्यूँमा धानका बाला बोकेर ट्र्याक्टरसम्म पुग्न व्यस्त थिए।

दुई देशको सीमा नजिकै पर्ने पजु भन्ने ठाउँमा मिसिनको प्रयोग गरेर धान काट्न एक घण्टा लागेको दक्षिण कोरियाली एक किसानले बताए।

यदि उत्तर कोरियामा जस्तो हातैले धान काटेको भए उनका अनुसार त्यति धान काट्न एक साता लाग्थ्यो।

अमेरिकी गुप्तचर निकायहरूले विश्वव्यापी तापमानले असर पुर्‍याउने र अन्न फलाउन कठिन हुने अति जोखिममा रहेका ११ देशको सूचीमा उत्तर कोरियालाई राखेको छ।

""उत्तर कोरियाको धेरै अन्न उब्जनी हुने गरेको पश्चिम तटीय क्षेत्रमा धान र मकैको उब्जनीमा सफलता नमिल्ने सम्भावना देखिएको छ,"" काउन्सिल अन स्ट्राटेजिक रिस्ककी क्याथरिन डिलले भनिन्।

'कन्भर्जिङ क्राइसिस इन नर्थ कोरिया' नामक हालै प्रकाशित प्रतिवेदनकी उनी एक लेखिका पनि हुन्।

ग्लास्गोस्थित जलवायु परिवर्तनसम्बन्धी सम्मेलनमा उत्तर कोरियाले यूकेमा रहेका आफ्ना राजदूतलाई प्योङयाङले किन पठायो भन्ने त्यसैले व्याख्या गर्छ।

""उत्तर कोरिया प्राकृतिक विपद्को उच्च जोखिममा छ। प्रत्येक वर्ष त्यहाँ बाढी, वर्षा र आँधीले तनाव दिन्छ र त्यसले प्रत्यक्ष रूपमा अन्नमा र अप्रत्यक्ष रूपमा किरा फट्याङ्ग्रा धेरै देखिने समस्या निम्त्याउँछ,"" चोयले भनिन्।

'कन्भर्जिङ क्राइसिस' नामक प्रतिवेदनले आउँदा वर्षमा अवस्था अझै खराब हुने र खासगरी सुक्खापन र बाढीले धानको उत्पादनलाई असर गर्ने जनाएको छ।

""सन् २०२० र सन् २०२१ कै आँधी आउने मौसमले देखाएका छन् कि उत्तर कोरियामा थप आक्रामक आँधी आउनेछ। समुद्री सतह बढ्ने हिसाबले हेर्ने हो भने तटीय क्षेत्र थप जोखिममा हुने देखिन्छ,"" डिलले भनिन्।

बाहिरी विश्वसँग कमै घुलमिल गर्ने उत्तर कोरियाले जलवायु परिवर्तन र वातावरणबारे विश्वमञ्चहरूमा कमै उपस्थिति देखाएको छ।

उत्तर कोरियाले सन् २००३ र २०१२ मा संयुक्त राष्ट्रसङ्घको वातावरण सम्बन्धी कार्यक्रम यूएनईपीले तयार गरेको देशहरूको विस्तृत प्रतिवेदनमा काम गरेको थियो।

उत्तर कोरियाले क्योटो प्रोटोकल र प्यारिस सम्झौताजस्ता अन्तर्राष्ट्रिय सन्धिमा पनि हस्ताक्षर गरेको छ।

जलवायु परिवर्तनका विषयमा सामेल हुनुको एउटा कारण त्यसले खाद्यान्न उत्पादनमा असर गर्ने भएर हुनसक्छ।

सन् २०१२ को यूएनईपी प्रतिवेदनले उत्तर कोरियाको औसत तापक्रम सन् १९१८ र २००० को बीचमा १.९ डिग्री सेल्सियसले बढेको जनाएको छ।

सन् २०१९ मा तयार भएको ग्रीन क्लाइमेट फन्ड प्रतिवेदनका अनुसार उत्तर कोरियामा वार्षिक औसत तापक्रम सन् २०५० सम्ममा २.८-४.७ डिग्री सेल्सियस पुग्ने ठानिएको छ।

दुवै देशलाई असर गर्ने यो समस्याका कारण सँगै काम गर्ने मौकाका रूपमा दक्षिण कोरियाले यसलाई हेरेको छ।

सोलकी वातावरणसम्बन्धी मन्त्री हान जियोङ-एइले जलवायु परिवर्तनका विषयमा अन्तर कोरियाली सहकार्यबारे आफ्ना समकक्षीलाई ग्लास्गोस्थित सम्मेलनमा भेट्ने आशा गरेको बताएकी थिइन्। तर त्यो हुन सकेन।

स्कटल्यान्डमा भएका भाषणहरू उत्तर कोरियाली प्रतिनिधिले सुनिरहेका भए उनीहरूले थाहा पाउने छन् कि चीनसँगको व्यापार पुन: सुरु भएर सामाग्री सीमाबाट आउन थाले पनि वा महामारीको डर सामान्य बन्दै गए पनि देशले बढ्दो सङ्कटको सामना गरिरहेको छ।"
"राष्ट्रिय तथ्याङ्क कार्यालयले नेपालको जनगणनाको पूर्ण प्रतिवेदन तयार पारिसकेको भए पनि “राजनीतिक कारण” ले गर्दा त्यो सार्वजनिक हुन नसकेको बुझिएको छ।

हालै प्रधानमन्त्री कार्यालयअन्तर्गत ल्याइएको यो निकायले सार्वजनिक गर्ने प्रतिवेदन नेपालको राष्ट्रपति चयनका लागि हुने निर्वाचनसँग पनि जोडिएको छ।

केन्द्रीय तथ्याङ्क विभागबाट राष्ट्रिय तथ्याङ्क कार्यालय बनेको यो निकायका अधिकारीहरूले भने जनगणना प्रतिवेदन सार्वजनिक गर्ने तयारी भइरहेको दाबी गरेका छन्।

“प्रधानमन्त्रीको समय मिल्नेबित्तिकै त्यसलाई सार्वजनिक गर्ने भन्ने योजना हो,” कार्यालयका निर्देशक ढुण्डिराज लामिछानेले भने, “अब आउँदो हप्तातिर हुन्छ कि।”

कार्यालयले गत पुस १३ गते नै जनगणनाको पूर्ण प्रतिवेदन सार्वजनिक गर्ने योजनासहित त्यसका लागि तात्कालिक प्रधानमन्त्री शेरबहादुर देउवासँग समय लिइसकेको अधिकारीहरूले यसअघि बताएका थिए।

पुस १० गते पुष्पकमल दाहाल ‘प्रचण्ड’ प्रधानमन्त्री नियुक्त भएपछि सार्वजनिक कार्यक्रम रोकिएको लामिछानेले स्वीकार गरे।

तात्कालिक प्रधानमन्त्री देउवाको शुभकामनासहित तयार गरिएको प्रतिवेदनमा त्यसलाई हटाएर प्रचण्डको शुभकामनासहित तयार गर्न यो कार्यालयलाई केही समय लाग्यो।

'अर्को वर्ष भारतको जनसङ्ख्या चीनको भन्दा बढी हुने'
नेपालको जनसङ्ख्या वृद्धिदर किन घट्यो, यो चिन्ताको विषय हो कि हैन

अहिले तथ्याङ्क कार्यालयले जनगणनाको पूर्ण विवरण सार्वजनिक गर्न उनको समय लिने प्रयास गरिरहेको छ।

“नतिजा सार्वजनिक गर्न एक प्रकारले तयारी अवस्थामा छौँ। प्रमुख अतिथि लगायतका व्यवस्थापकीय काममा अल्झिरहेको हुनाले केही समय लागिरहेको छ। अब एउटा औपचारिक कार्यक्रम गरेर यसलाई सार्वजनिक गर्ने सोच छ,” कार्यालयका प्रवक्ता मनोहर घिमिरेले भने।

राष्ट्रपति निर्वाचनसँग कसरी जोडिन्छ

राष्ट्रपति तथा उपराष्ट्रपति निर्वाचनसम्बन्धी कानुनमा सङ्घीय सांसद र प्रदेशसभा सदस्यको मतभार फरक फरक हुने उल्लेख छ।

यस्तो मतभार नेपालको जनगणना २०६८ लाई आधार मानेर कानुनले तय गरेको छ।

यो निर्वाचनमा भने विसं २०७८ सालको जनगणनाको नतिजाका आधारमा त्यस्तो मतभार निकाल्नुपर्ने सम्भावना भएको निर्वाचन आयोगका सहायक प्रवक्ता सूर्यप्रसाद अर्यालले यसअघि बीबीसीलाई बताएका थिए।

जनगणनाको प्रतिवेदनले राष्ट्रपति निर्वाचनको मतभार निर्धारणमा असर गर्न सक्ने र नयाँ जनगणना प्रतिवेदनअनुसार मतभार बढाउनुपर्ने हुनसक्ने अधिकारीहरूको विश्लेषण छ।

प्रधानमन्त्रीको समयका कारण मात्रै जनगणना प्रतिवेदन नरोकिएको दाबी गर्दै कार्यालयका प्रवक्ता घिमिरेले भने, “समय त प्रधानमन्त्रीले नदिने भन्ने प्रश्न भएन। एक पटक हामी आफैँ पनि यो तथ्याङ्कलाई केलाऔँ भन्ने पनि लाग्यो,” प्रवक्ता घिमिरेले भने।

“यसका असरहरू अन्य राजनीतिक व्यवस्थापनमा तत्काल प्रभाव पारेर केही समस्या सिर्जना नहोस् भन्नेतर्फ पनि हामी सचेत छौँ,” उनले थपे।

उनले आसन्न राष्ट्रपति निर्वाचनतर्फ पनि कार्यालयको ध्यान पुगेको दाबी गरे।

“असर गरिहाल्ने त देखिँदैन तर ऐन कानुनमा पुरानो जनगणनाको अङ्कहरूलाई प्रयोग गरेको छ। त्यो संशोधन गर्नुपर्ने होला। त्यस्ता केही प्राविधिक जटिलताहरू नआउन् भन्नेतर्फ पनि ध्यान चाहिँ पुगेको छ,” उनले भने।

कार्यालयका प्रवक्ता घिमिरेले राष्ट्रपति निर्वाचनकै कारण जनगणना प्रतिवेदन नरोकिएको बताए।

“ऐनमा त्यस्तो छ भने पनि रोकेर होइन समस्या समाधान गरेर जानुपर्ने हो। हामीलाई त्यो कारणले रोकिएको हो भन्ने जानकारीमा छैन,” उनले भने।

उनका अनुसार कार्यालयले अहिले प्रदेशको प्रतिवेदन पनि तयार गरिरहेको छ र जनगणना प्रतिवेदन सार्वजनिक भएकै दिन वेबसाइटमा पनि राख्ने तयारी पनि भइरहेको छ।

जनगणना २०७८ को पूर्ण विवरणमा के हुन्छ?

एक वर्षअघि तात्कालिक तथ्याङ्क विभागले सार्वजनिक गरेको जनगणना २०७८ को प्रारम्भिक विवरण अनुसार नेपालको अनुमानित जनसङ्ख्या २,९१,९२,४८० थियो।

यो सङ्ख्या १० वर्षअघिको जनगणना भन्दा २६ लाख बढी हो।

प्रारम्भिक नतिजामा महिला र पुरुषको मात्रै सङ्ख्या छुट्टाइएको तर जनगणनाको पूर्ण विवरणमा महिला, पुरुष र अन्य लिङ्गका मानिसहरूको जनसङ्ख्या सहित थप विवरणहरू हुने लामिछानेले जानकारी दिए।

उमेर अनुसारको जनसङ्ख्या
रोजगारीको अवस्था
शैक्षिक अवस्था र साक्षरता
जन्मदर र मृत्युदर
बसाइसराइको विस्तृत विवरण आदि"
"भूकम्पका कारण हजारौँ मानिसको ज्यान गएको केही सातापछि दक्षिणी टर्कीमा सोमवार फेरि दुईवटा शक्तिशाली भूकम्प गएका छन्।

उक्त भूकम्पमा परेर कम्तीमा छ जनाको ज्यान गएको पुष्टि भएको छ।

स्थानीय समयानुसार सोमवार साँझ पहिला ६.४ म्याग्निट्यूडको र त्यसको केही मिनेटमै ५.८ म्याग्निट्यूडको भूकम्प गएको अधिकारीहरूले बताएका छन्।

यी भूकम्पका कारण टर्की र सिरियामा गरी ७६४ जनाभन्दा बढी घाइते भएको पुष्टि भएको छ।

अहिलेका भूकम्पले भौतिक संरचनाहरूमा थप क्षति पुर्‍याएका छन्।

उद्धारकर्मीहरू भूकम्पले फेरि भत्काइदिएका भवनमा फसेका मानिसहरूको खोजीमा जुटेका छन्।

फेब्रुअरी ६ मा आएका विनाशकारी भूकम्पका कारण कमजोर बनेका धेरै भवनहरू सोमवार साँझ भत्किए।

उक्त क्षेत्रमै फेब्रुअरी ६ तारिखमा गएको ७.८ म्याग्निट्यूडको भूकम्पले टर्की र सिरियामा गरी ४४ हजारभन्दा बढी मानिसको ज्यान लिएको थियो।

सोमवारको भूकम्पमा परी मृत्यु हुनेहरू अन्टाक्या, डफ्न र समन्डगीका बासिन्दा हुन्।

टर्कीका आन्तरिक मामिलामन्त्री सुलेमान सोयलुले मानिसहरूलाई जोखिम भएका भवनमा प्रवेश नगर्न आग्रह गरेका छन्।

उनले पछिल्लो भूकम्पका कारण टर्कीमा २१३ जना घाइते भएको बताए।

प्रत्यक्षदर्शीले रोयटर्स समाचारसंस्थालाई अन्टाक्यामा भवनहरूमा थप क्षति भएको बताएका छन्।

दक्षिणी टर्कीको हाटाईका मेयरले मानिसहरू भग्नावशेषमा फसेको बताएका छन्।

हजारौँ परकम्प

""मलाई गोडामुनि नै पृथ्वी फुट्छ जस्तो लाग्यो,"" आफ्नो सातवर्षीय छोरालाई बोकिरहेकी स्थानीयवासी मुना अल-ओमरले भावुक हुँदै रोयटर्सलाई भनिन्।

भूकम्प गएका बेला उनी मध्य अन्टाक्याको एउटा पार्कमा बनाइएको आश्रयस्थलमा पालमुनि थिइन्।

टर्कीका अधिकारीहरूले फेब्रुअरी पहिलो साताको भूकम्पपछि उक्त देशमा ६,००० भन्दाबढी परकम्पहरू आएको विवरण रहेको बताएका छन्।

त्यस क्षेत्रमा रहेको बीबीसीको टोलीले सोमवारको भुइँचालो यसअघिका परकम्पहरूको तुलनामा धेरै शक्तिशाली भएको महसुस भएको बताएको छ।

सिरियन अब्जर्भेटरी फर ह्यूमन राइट्सले भूकम्पपछि ४७० जना घाइते अस्पताल पुगेको बताएको छ।

अफादले सोमवारको भूकम्पपछि ३२ वटा परकम्प गएको जनाएको छ। त्यसमध्ये सबैभन्दा ठूलो ५.८ म्याग्निट्यूडको थियो।

राहतमा कठिनाइ

गत फेब्रुअरी ६ मा गएको भूकम्पमा नभत्किएका कतिपय संरचनाहरू अहिले भत्किएका छन्। त्यसमा एउटा पुल पनि पर्छ।

सडकमा गहिरा चिराहरू परेका छन्। त्यसले गर्दा कतिपय ठाउँमा आपत्कालीन सेवा पुर्‍याउन सकिएको छैन।

एएफपीका एक पत्रकारले हाटाई प्रान्तको राजधानी अन्टाक्यामा निम्तिएको अत्यासपूर्ण दृश्यबारे रिपोर्टिङ गरेका थिए।

उक्त सहरलाई यसअघिकै भूकम्पले ध्वस्त पारेको थियो। त्यहाँ पछिल्लो भूकम्पले सहरमा धुलोको मुस्लो उडाएको थियो।"
"उत्तर कोरियाका एक वरिष्ठ कूटनीतिज्ञ भागेर शरण लिन दक्षिण कोरिया गएको विवरण सञ्चारमाध्यमहरूले प्रकाशित गरेका छन्।

कुवेतका लागि उत्तर कोरियाली कार्यवाहक राजदूत र्‍यु ह्युन-वू सेप्टेम्बर २०१९ मा भागेर सपरिवार दक्षिण कोरिया पुगेको मेइल दैनिकले जनाएको छ।

उक्त पत्रिकामा प्रकाशित समाचारका अनुसार आफ्ना सन्तानको भविष्य उज्ज्वल बनाउन ती कूटनीतिज्ञले त्यसो गरेका थिए।

र्‍यु दक्षिण कोरिया आएको विषय अधिकारीहरूले पुष्टि गर्न मानेनन्।

किम जङ-अनले किन दक्षिण कोरियाली राष्ट्रपतिसँग 'माफ मागे'

दक्षिण कोरियाली सञ्चारमाध्यमका अनुसार र्‍यु सेप्टेम्बर २०१९ मा शरण खोज्दै दक्षिण कोरिया पुगेका थिए। तर उनले शरण मागेको कुरा अहिलेसम्म गोप्य राखिएको थियो।

उनी सन् २०१७ देखि कुवेतमा कार्यवाहक राजदूत थिए।

र्‍युका ससुराले पहिला उत्तर कोरियाको गोप्य कोषको नेतृत्व गरेको विश्वास गरिन्छ।

दुर्लभ घटना तर पहिलो हैन

उत्तर कोरियाबाट प्रत्येक वर्ष १,००० जना जति भागेर दक्षिण पुग्छन्। तर वरिष्ठ अधिकारी भाग्ने घटना विरलै हुन्छ।

भाग्न त्यति सहज पनि छैन। कडा सुरक्षा हुने सीमाक्षेत्रबाट दक्षिण कोरिया छिर्न वा चीनसँगको सीमा पार गर्न ठूलो जोखिम हुन्छ।

यूकेका लागि उत्तर कोरियाका राजदूत पनि सपरिवार २०१६ मा भागेका थिए।"
"केही महिनाअघि मात्र कञ्चनपुरको भीमदत्त नगरपालिकाबाट काठमाण्डू आएकी सरस्वती जोशीलाई उपत्यकामा हरेक उपभोग्य वस्तु अति महँगो लाग्छन्।

त्यसमध्ये पनि दूधको भाउ उनलाई “अचाक्ली” नै भएको जस्तो लाग्छ।

त्यस्तोमा केही डेरी उद्योगले शनिवारदेखि लागु हुने गरी पुनः प्रशोधित दूधको मूल्य बढाएको खबर सुनेसँगै उनले भनिन्, “यसले त महामारी झैँ गाह्रो बनाउने भयो नि!”

काठमाण्डूको हाँडीगाउँमा छोरीज्वाइँ डेरामा बस्ने उनका छोरीज्वाइँ दुवै नेपाल प्रहरीमा कार्यरत छन्।

तर उनका बुझाइमा छोरीज्वाइँको नियमित कमाइले पनि दुई नातिसहितको परिवार धान्न निकै सकस परिरहेको छ।

“यहाँ त सबै थोक महँगो, पानी पनि किनेर खानुपर्ने, दूध त झन् औधी महँगो,” उनले भनिन्, “उता (भीमदत्त) मा त ६० रुपैयाँ लिटर त दूध पाइन्छ। यहाँ १०० रुपैयाँभन्दा माथि पुगिसक्यो।”

जोशी सरकारले महँगी नियन्त्रणमा खासै केही नगरेको ठान्छिन्।

“नियमित तलब आउनेलाई त केही सहज होला तर दैनिक ज्याला मजदुरी गर्नेलाई के हुन्छ?” उनले भनिन्।

लामो अन्तरमा पहिलो र दोस्रो सन्तान भएका चन्द्र लामाका कान्छा छोरा चार वर्षका छन्।

सवारी चालक काम गर्दै गरेका उनले हालै आफ्नो काम छाडेर वैदेशिक रोजगारीका लागि खाडी मुलुक जान आवेदन दिएका छन्।

शुक्रवार प्रशोधित दूधको मूल्य बढ्न लागेको खबर सुनेपछि उनले बीबीसीसँग भने, “यो त अति भयो, दूधको भाउ बढेको धेरै भएकै छैन। सरकार कहाँ छ कुन्नि?”

उपभोग्य वस्तु, स्वास्थ्य र शिक्षा एवम् बसोबासको खर्च बढेकै कारण आफू विदेसिन लागेको उनको भनाइ छ।

“अब मेरो सानो बाबुलाई खुवाउने दूधको भाउ यसरी बढ्छ। खाद्यान्न र तरकारीको अवस्था उस्तै छ। बच्चाको पढाइको खर्च पनि धान्नै नसक्ने छ,” उनले भने, “सरकारमा जो पुगे पनि यस्ता कुरा हेर्ने रहेनछन्।”

“यस्तै महँगी बढेकाले मैले गरिराखेको काम छाडेर विदेश जाने निर्णय गरेको हुँ,” ३७ वर्षका उनले भने।

केही निजी डेरी उद्योगले बिक्रेताहरूलाई हालै एउटा सूचना पठाउँदै शनिवारदेखि दूधको मूल्य बढ्ने जानकारी गराएका छन्।

यद्यपि कतिपय डेरी उद्योग सञ्चालक र सरकारी अधिकारीहरूले “त्यस्तो कार्य अनुचित” भएको बताएका छन्।

कृषकहरूका भनाइमा पनि उद्योगहरूले भाउ बढाए पनि त्यो कृषकसम्म पुग्ने ग्यारेन्टी भएको देखिँदैन।

उपभोक्ता अधिकारकर्मीहरू चाहिँ “विधि र प्रक्रिया मिचेर” एकतर्फी रूपमा दूधको भाउ बढाउनेलाई कारबाही गर्नुपर्ने माग गर्छन्।

केही डेरी उद्योगले बिक्रेताहरूलाई पठाएको सूचनामा अब प्रशोधित दूधको मूल्य प्रति आधा लिटरको ५० रुपैयाँ अर्थात् प्रतिलिटर १०० रुपैयाँ हुने उल्लेख गरिएको छ।

भाउ बढाउनेहरू के भन्छन्?

प्रशोधित दूध उत्पादन गर्ने डेरी उद्योगहरूका दुई वटा संस्था सक्रिय छन्।

त्यसमध्ये एउटा संस्थामा आबद्ध ४० वटा जति साना/ठूला डेरी उद्योगहरूले दूधको भाउ बढाउने निर्णय गरेको उक्त सङ्घका अध्यक्षले बीबीसीलाई बताएका छन्।

यद्यपि त्यसको आधिकारिक निर्णय नगरिएको उनको दाबी छ।

डेरी उद्योग सङ्घका अध्यक्ष राजकुमार दाहालले भने, “यो हाम्रो संस्थागत निर्णय होइन तर हाम्रो संस्थामा आबद्ध साथीहरूले लागत नै नउठ्ने अवस्था भएपछि भाउ बढाउनु भएको हो।”

उनका दाबीमा अहिले बजारमा दूधको अभाव हुनुका साथै लागत बढेको भन्दै कृषकहरूले बढी मूल्य मागिरहेका छन्।

त्यसलाई पूर्ति गर्नका लागि मूल्य बढाउन पर्ने अवस्था आएकाले बढाइएको दाहालले बताए।

सरकारले गत माघ २८ गते कृषकले पाउने दूधको न्यूनतम समर्थन मूल्य ५९ रुपैयाँ ९३ पैसा तोकेको थियो।

तर आफूहरूले अहिले ७० रुपैयाँ लिटरका दरले दूध किनिरहेकाले मूल्य बढाउनु परेको उनको दाबी छ।

‘प्रक्रिया मिचियो’

केही डेरी उद्योगहरूले मूल्य बढाए पनि हालसम्म सरकारी स्वामित्वको दुग्ध विकास संस्थान र अन्य डेरीहरूले मूल्यवृद्धि गरेका छैनन्।

सरकारी अधिकारीहरू तथा भाउ नबढाएका डेरी उद्योग सञ्चालक तथा दुग्ध कृषकहरूले चाहिँ भाउ बढाउँदा विधि, प्रक्रिया र नियम मिचिएको आरोप लगाएका छन्।

त्यस्तो कार्यले कसैलाई पनि फाइदा नगर्ने उनीहरूको भनाइ छ।

राष्ट्रिय दुग्ध विकास बोर्डका कार्यकारी निर्देशक डा. राजेन्द्रप्रसाद यादवले शुक्रवार बीबीसीसँगको कुराकानीमा केही उद्योगहरूको उक्त निर्णयबारे सुरुमा आफूलाई थाहा नभएको बताए।

बीबीसीले उनलाई दुग्ध उद्योगहरूले बिक्रेतालाई पठाएको सूचना देखाएपछि भने “कसैले पनि आफूखुसी दूधको मूल्य बढाउन नपाउने” स्पष्ट पारे।

उनले भने, “नीति-नियम अनुसार कृषक, दुग्ध उत्पादक र उपभोक्ता सबैका प्रतिनिधि समेत भएर छलफल गरी मूल्य समायोजन गर्ने र त्यसलाई बोर्डले मन्त्रालय पठाउने व्यवस्था छ।”

“त्यसलाई मन्त्रालयले अघि बढाएर मन्त्रिपरिषद्‌बाट पारित गराउनु पर्ने हो। यसरी कुनै पनि उद्योगले दूधको मूल्य आफूखुसी बढाउन पाउँदैन।”

यादवले केही निजी उद्योगले दूधको मूल्य बढाएको आफूलाई जानकारी भएको र त्यसबारे मन्त्रालयमा जानकारी गराएर आवश्यक कारबाही अघि बढाउने बताए।

“मलाई पनि यसबारे भर्खरै थाहा भयो, यस्तो गर्न मिल्दैन अब हामी नियम विपरीत काम गर्नेलाई कारबाहीका लागि मन्त्रालयलाई भन्छौँ,” शुक्रवार उनले भने।

नेपाल डेरी एसोसिएसनका अध्यक्ष प्रह्लाद दाहालले पनि केही उद्योगहरूले आफूखुसी मूल्य बढाएको “सुन्नमा आएको” बताए।

यद्यपि अहिले डेरी उद्योग तथा कृषकको पनि लागत बढेकाले मूल्य बढाउनुपर्ने पक्षमा आफूहरू पनि रहेको उनको भनाइ छ।

“तर त्यो विधिसम्मत भयो भने मात्र सबैलाई फाइदा पुग्छ भन्ने हाम्रो मान्यता हो,” उनले भने।

कृषकहरूको प्रतिनिधित्व गर्ने दुग्ध उत्पादक राष्ट्रिय सहकारी सङ्घका अध्यक्ष अमर कुँवरले चाहिँ केही उद्योगले उपभोक्ता मूल्य बढाए पनि त्यसको फाइदा कृषकसम्म पुग्नेमा शङ्का व्यक्त गरे।

“कसैले भाउ बढाए होलान् तर त्यो कृषकसम्म पुग्छ भन्ने ग्यारेन्टी छैन। फेरि त्यो नियमअनुसार पनि भएन,” उनले भने, “भाउ बढ्दा कृषकहरूलाई फाइदै पुग्छ तर त्यो नियमअनुसार हुनुपर्छ भन्ने हाम्रो मान्यता हो।”

एक जना उपभोक्ता अधिकारकर्मी ज्योति बानियाँले चाहिँ दुग्ध विकास बोर्डको सहजीकरणमा मात्र दूधको मूल्य पुनरवलोकन गर्ने व्यवस्था भएको तर कसैले त्यो विपरीत काम गर्न नमिल्ने बताए।

उनले भने, “यस्तो विषयलाई सरकारले तत्काल गम्भीरतापूर्वक लिएर कारबाही गर्नुपर्छ। यो त उपभोक्तामाथि अन्याय गर्ने कुरा हो र सरकारले अभिभावकका रूपमा तत्काल कदम चाल्नुपर्छ।”

दूधको माग र अभाव

भाउ बढाउने उद्योगीहरूले चाहिँ नेपालमा अहिले माग अनुसार दूध उत्पादन नभइरहेकाले कि विदेशबाट पाउडर वा कच्चा दूध आयात गर्न दिनुपर्ने वा भाउ बढाउनुपर्ने बताइरहेका छन्।

डेरी उद्योग सङ्घका अध्यक्ष दाहाल भन्छन्, “अहिले दूध प्रशस्त हुने मौसम हो। अझै सुक्खा मौसम सुरु भएकै छैन। अहिले नै दैनिक दुई/अढाई लाख लिटर दूधको अभाव छ।”

“अहिले नै अभाव भएका बेला सुक्खा मौसममा अझ अभाव बढ्छ। भाउ पनि नबढाउने र आयात पनि गर्न नदिने हो भने कसरी अभाव पूर्ति हुन्छ?”

भाउ बढी पाए पलायन हुने कृषकहरूले पनि दूध उत्पादन कायम राख्ने भएकाले आफूहरूले भाउ बढाएको उनको तर्क छ।

यद्यपि दुग्ध कृषकहरूको प्रतिनिधित्व गर्ने कुँवर चाहिँ आयात समाधान नभएको र प्रक्रिया मिचेर भाउ बढाए पनि त्यो कृषकको हिस्सामा पनि पुग्छ भन्ने ग्यारेन्टी नभएको बताउँछन्।

उनी भाउ बढाउनेहरूले दैनिक मागभन्दा दुई लाखभन्दा बढी लिटर दूध अभाव रहेको भन्ने कुरा गलत भएको ठान्छन्।

यद्यपि कोभिड महामारीपछि नेपालमा कैयौँ दुग्ध कृषकहरू पेसाबाट पलायन भएको उनी बताउँछन्।

कृषकलाई पलायन हुन नदिन सरकारले प्रोत्साहनका उपायहरू गर्नुपर्ने उनको भनाइ छ।

केही उद्योगीहरूले आफूखुसी दूधको मूल्यवृद्धि गरेपछि उपभोक्ता अधिकारकर्मीले प्रधानमन्त्री पुष्पकमल दाहाललाई बजार हस्तक्षेप गर्न आग्रह गरेका छन्।

उनीहरूले दूधजस्तो दैनिक उपभोग्य वस्तुको विधि र प्रक्रिया मिचेर मूल्यवृद्धि गर्नेहरूलाई कारबाही गर्न दाहालसँग माग गरेका छन्।

राष्ट्रिय उपभोक्ता मञ्चले शनिवार प्रधानमन्त्री कार्यालयलाई ज्ञापनपत्र पठाउँदै अहिले मूल्यवृद्धि गर्ने निर्णय ""दुग्ध ऐन र नीति विपरीत रहेको"" उल्लेख गरेको छ।"
मुद्रास्फीतिका कारण केही उद्योगहरूलाई निकै फाइदा भइरहेको छ।
"होटल तथा रेष्टुराँहरूले 'सेवा शुल्क' लिन पाउने भन्ने श्रम ऐनको तथा नियमावलीको व्यवस्था नेपालको संविधानसँग बाझिन गएको भन्दै अब त्यस्तो प्रावधान लागु हुन नदिन सर्वोच्च अदालतले आदेश दिएपछि अब त्यसको कानुनी पाटो टुङ्गोमा पुगेको उपभोक्ता अधिकारकर्मीहरूले बताएका छन्।

उपभोक्ता अधिकारकर्मीहरूले यस निर्णयलाई कानुनी रूपमा महत्त्वपूर्ण बताए तापनि यसको कार्यान्वयनको पक्ष अहम् रहेको बताएका छन्।

“विगतमा समेत दुई पटक अदालतबाट यस्ता आदेश भएका थिए तर ती कार्यान्वयन भएका थिएनन्,” एकजना उपभोक्ता अधिकारकर्मी ज्योति बानियाले बीबीसीसँग भने।

“तर यसपटक संवैधानिक इजलासबाटै भएको आदेशका कारण अब थप अदालत धाइरहनु पर्नेछैन।”

यद्यपि सेवा प्रदायकहरूले अब ‘सेवा शुल्क बापत लिँदै आएको रकम सेवामै जोडेर त्यसको मूल्य बढाउने जोखिम समेत रहने’ भएकाले कडा नियमन आवश्यक पर्ने बानिया बताउँछन्।

बुधवारको सर्वोच्चको संवैधानिक इजलासले उक्त फैसलाको पूर्ण पाठमा उक्त व्यवस्था तत्काल कार्यान्वयन गराउन भनिएको छ।

जसमा “विधायिकाद्वारा निर्मित ऐनले प्रस्ट र किटानी रूपमा शुल्कको निश्चित दर तोकी असुल गर्ने गरी अख्तियारी दिएको अवस्थामा बाहेक रोजगारदाताको सामूहिक सम्झौताको आधारमा शुल्क असुल गर्न नपाइने” उल्लेख गरिएको छ।

व्यवसायी के भन्छन्?

होटल एसोसिएशन अफ नेपाल (हान) का महासचिव सजन शाक्यले अदालतको यस निर्णयको असर हजारौँ श्रमजीवीहरूलाई पर्ने भएकाले यसबारे ट्रेड युनियनहरू सहित आफूहरूले छलफल गरेर धारणा बनाउने बताउँछन्।

“यसअघि हामीले सेवाको मूल्य कायम गर्दा सेवा शुल्क र भ्याट समेटिएको मूल्य खुलाउने तर बिल तिर्ने बेलामा त्यो खुलाउने गरेका थियौँ,” हान महासचिव शाक्यले भने।

तर उक्त निर्णयको लाभ उपभोक्तालाई भने भएको थिएन जसलाई सर्वोच्चको आदेशमा समेत 'उपभोक्तालाई अनावश्यक मार'मा पार्ने काम भनिएको छ।

“सर्वोच्चको निर्णय कार्यान्वयन नगर्ने भन्ने त हुँदैन तर यसबाट हजारौँ श्रमजीवीहरू प्रभावित हुने भएकाले उनीहरूलाई परेको मर्का कसरी समेट्ने भन्ने छलफल गर्छौँ।”

व्यवसायीहरूले धेरैजसो देशमा सेवा शुल्कको प्रावधान नहुने भए तापनि 'नेपालको कमजोर आर्थिक अवस्था र कर्मचारीहरूलाई सहयोग पुग्ने सोचले' यहाँ त्यो कायम गरिएको बताउँछन्।

उनीहरूले अन्यत्रजस्तो नेपालमा स्वयं ग्राहक अग्रसर भएर 'टिप्स' दिने संस्कृति समेत नबसिसकेकाले त्यस्तो आवश्यकता महसुस भएको तर्क पेस गर्ने गरेका छन्।

तर सर्वोच्चको आदेशमा व्यवसायीले श्रमिकलाई दिनुपर्ने खर्च समेत जोडेर वस्तुको मूल्य निर्धारण गरिने हुँदा फेरि सेवा शुल्क लिने काम 'अनावश्यक, औचित्यहीन र उपभोक्ता हित विपरीत हुने' जनाइएको छ।

विगतमा के भएका छन्?

नेपालमा होटल तथा रेष्टुराँहरूले सेवामा १० प्रतिशत सेवा शुल्क जोडेर त्यसमा १३ प्रतिशत भ्याटबापतको रकम उपभोक्ताबाट लिँदै आएका छन्।

झन्डै डेढ दशकयता होटल तथा रेष्टुराँहरूले नेपालमा सेवा शुल्क लिन थालेका बताइन्छ।

तर त्यसको बाँडफाँटका सम्बन्धनमा विवाद भएपछि झन्डै साढे तीन वर्षअघि हान र नेपाल पर्यटन तथा होटल श्रमिक महासङ्घबीच एउटा सहमति गर्दै बाँडफाँडको विषय ढुङ्गो लगाइएको थियो।

जसमा सेवा शुल्क बापत उठेको कुल रकममध्येबाट होटलका कर्मचारीलाई ७२ प्रतिशत, होटल व्यवस्थापनलाई २३ प्रतिशत, हानलाई २ प्रतिशत र नेपाली कांग्रेस, नेकपा (एमाले) र नेकपा (माओवादी केन्द्र)का ट्रेड युनियनहरूलाई १-१ प्रतिशत दिने सम्झौता गरिएको थियो।"
"EPA

भर्खरै सार्वजनिक भएको राष्ट्रिय जनगणनाको प्रारम्भिक तथ्याङ्कमा नेपालको जनसङ्ख्या वृद्धिदर एक दशकमा झन्डै ३१ प्रतिशतले घटेको देखिएको छ।

एक प्रतिशतभन्दा कम वृद्धिदरलाई सरकारी अधिकारी तथा विज्ञहरूले 'स्वाभाविक' को सङ्ज्ञा दिएका छन्। तथापि त्यसले तत्काल र दीर्घकालका लागि चेतावनी दिएको उनीहरूको भनाइ छ।

एक दशकअघि नेपालको जनसङ्ख्या वृद्धिदर १.३५ प्रतिशत थियो। अहिले त्यो ०.९३ मा झरेको २०७८ सालको जनगणनाले देखाएको छ।

नेपालमा जनसङ्ख्या वृद्धिदर घट्दो, पुरुषभन्दा महिलाको सङ्ख्या बढी

हामी किन मर्छौँ? के अमरत्व सम्भव छ?

""पहिले एकजना महिलाले आफ्नो जीवनकालमा चार-पाँच सन्तान जन्माउँथिन् भने अहिले त्यो दुई हारहारीमा झरेको छ,"" उनले बीबीसी नेपाली सेवाको 'साँझपख' मा बोल्दै भने।

तर अधिकारीहरू विगत धेरै वर्षदेखि देखिन थालेको यस क्रमलाई हेर्दा 'जनसङ्ख्या तत्काल बढे पनि भविष्यमा स्थिर रहने' भन्दै धेरै चिन्तित हुनु नपर्ने ठान्छन्।

वृद्धिदर किन यस्तो देखियो?

नेपालमा २०६८ सालको जनगणनामा पनि त्यसअघिको भन्दा ०.९० प्रतिशतले वृद्धिदर घटेको थियो।

त्रिभुवन विश्वविद्यालयको जनसङ्ख्या अध्ययन केन्द्रीय विभागका प्राध्यापक योगेन्द्रबहादुर गुरुङका अनुसार घट्दो वृद्धिदरका कारणमा ""सुधारिएको सामाजिक-आर्थिक अवस्था र चेतनास्तर"" छन्।

""अहिले मानिसहरू एकल परिवारतर्फ ढल्कनुका साथै सहरमुखी भइरहेका छन्,"" प्रा. गुरुङ भन्छन्।

""गाउँमै बस्दा समेत राम्रा सेवासुविधा लिने र सन्तानलाई राम्ररी पढाउने, राम्रो स्वास्थ्यसेवा दिन खोज्ने प्रवृत्ति देखिनुले मानिसहरूले त्यो सुविधा पुर्‍याउन सक्नेगरी कम सन्तान जन्माउन थालेको देखिन्छ।""

स्वास्थ्यसेवामा गरिएको सुधारसँगै बालमृत्युदर निकै घटेकाले दम्पतीहरूले जन्मने सबै सन्तान रोगका कारण ज्यान गुमाउँदैनन् भन्ने सुनिश्चित हुन थालेको विज्ञहरू ठान्छन्।

तर समाजशास्त्री गणेश गुरुङ ठूलो सङ्ख्यामा युवायुवती लामो समयसम्म विदेशमा रहने गरेका कारण जन्मान्तर बढ्नु यस्तो वृद्धिदर घट्नुको एउटा प्रमुख कारण मान्छन्।

""नेपालमा गर्भनिरोधक सामग्रीको प्रयोग ह्वात्तै बढेको देखिँदैन। जन्मान्तर बढ्नुको एउटा ठूलो कारण बच्चा जन्माउने समयमा श्रीमान्‌श्रीमती सँगै रहन नपाउनु हो,"" उनले भने।

ढिलो विवाह गर्ने प्रवृत्ति पनि बढेकाले त्यसको सम्बन्ध जन्मदर र जनसङ्ख्या वृद्धिदरसँग भएको विज्ञहरूको मत छ।

श्रमशक्तिमा असर पर्छ?

जनगणनाले देखाएको तथ्याङ्कबाट तत्काल चिन्तित भइहाल्नुपर्ने अवस्था नआएको प्रा.योगेन्द्रबहादुर गुरुङ ठान्छन्।

पछिल्लो श्रमशक्ति सर्वेक्षणले १५ देखि ६४ वर्षसम्मका सक्रिय मानिसको भाग झन्डै ६५ प्रतिशत देखाएको अवस्थालाई देखाउँदै ""जनसङ्ख्या घटेको जसरी"" आत्तिनु नपर्ने विज्ञहरूको मत पाइन्छ।

""यसअघि बढेको जनसङ्ख्या यहीँ छ। यस जनगणनाले त्यो सक्रिय उमेर समूहका मानिसहरू थोरै अझै बढ्नेछन्।""

तर सक्रिय जनशक्ति बढ्ने क्रम भने अब सुस्त हुने भएकाले उक्त उमेर समूहबाट समयमै लाभ लिने सरकारी नीति हुनुपर्ने विश्लेषण सुरु भएको छ।

समाजशास्त्री गणेश गुरुङका अनुसार धेरै सङ्ख्यामा रहेको उक्त सक्रिय उमेर समूहबाट ""समयमै जनसाङ्ख्यिक लाभ नलिईकन विदेश मात्र पठाइरहँदा' आगामी दशकमा त्यसको असर देखिनेछ।"
"एक २७ वर्षे अनुभवहीन नेताले उत्तर कोरियामा शासन गर्न थालेको १० वर्ष पूरा भएको छ। यो अवधिमा उनको जति समाचारमा स्थान अरू केही नेताले मात्र पाएका छन्। तिनै किम जङ-अनको शासनमा बस्दा कस्तो अनुभव हुन्छ होला?

प्योङ्‌याङका सडकभरि शोकाकुल मानिसको कोलाहल सुनियो।

विद्यालयको पोसाक लगाएका विद्यार्थीहरू डाँको छोडेर रोइरहेका थिए। महिलाहरू टाउकोमा हात राखेर शोकमग्न भएको देखियो।

राज्यबाट नियन्त्रित उत्तर कोरियाली सरकारी सञ्चारमाध्यमले ""प्रिय नेता"" किम जङ-इलको ६९ वर्षको उमेरमा निधन भएको घोषणा गर्‍यो। त्यो सन् २०११ को डिसेम्बर १९ को दिन थियो।

विश्वभरिका कोरिया मामलाका विश्लेषकहरू एक व्यक्तिबारे दस्तावेज खोज्न दौडिए। ती व्यक्ति थिए किम जङ-अन।

केवल २७ वर्षको उमेरमा उनी 'महान् उत्तराधिकारी' बन्न पुगेका थिए। तर त्यति बेला कमै मात्रले उनी सफल हुने अनुमान गरेका थिए। उमेर र अनुभवलाई पुरस्कृत गर्ने समाज यो दुवै नभएको व्यक्तिबाट कसरी शासित हुनसक्छ?

धेरैले सैन्य कू हुने वा सम्भ्रान्त वर्गले सत्ता लिने अनुमान गरे। तर विश्वले ती युवा तानाशाहलाई कम आकलन गरेको थियो। किन जङ-अनले आफ्नो स्थानलाई बलियो मात्रै बनाएनन्, उत्तर कोरियालाई ""किम जङ-अनवाद""को नयाँ युगमा पनि प्रवेश गराए।

उनले आफ्नो कार्यकालको आरम्भ प्रतिद्वन्द्वी दबाउन र सफाया गर्न केन्द्रित गरे। त्यसपछि उनको ध्यान विदेश मामिलामा मोडियो। उनको कार्यकाल चारवटा परमाणु परीक्षण र १०० बलिस्टिक क्षेप्यास्त्र प्रहारसँगै अमेरिकी राष्ट्रपतिसँगको वार्ताले चर्चामा रह्यो।

तर अब उनको परमाणु परीक्षण किनारा लागिसकेको छ। उत्तर कोरियामा सङ्कट गहिरिँदै गएको छ र उनले कार्यकाल सम्हाल्दाको अवस्थामा भन्दा गरिबी बढेको छ।

एक वरिष्ठ कूटनीतिज्ञसहित उत्तर कोरिया छोडेका १० जना किम जङ-अनको शासनबारेको अनुभव यसरी सुनाउँछन्।

आफू विद्यार्थी छँदै किम ग्युम-ह्योकले एउटा यस्तो काम गरे जसको कारण उनलाई गोली हानिन सक्थ्यो।

उनले त्यस दिन भोज दिएका थिए। ""त्यो एकदमै जोखिमयुक्त काम थियो। तर हामी त्यस बेला निकै खुसी भएका थियौँ,"" ह्योकले सुनाए। उनले स्की र बास्केटबल खेल्न मन पराउने एउटा युवा नेतृत्वमा आउँदा नयाँ विचार र परिवर्तन आउने अपेक्षा गरेका थिए।

सम्भ्रान्त परिवारका सदस्य भएका कारण किम ग्युम-ह्योकले चीनमा पढ्ने अवसर पाएका थिए। उत्तर कोरियामा कमैले त्यस्तो अवसर पाउँथे।

चिनियाँ जीवनशैलीले उनलाई समृद्ध संसारबारे थाहा भयो र इन्टरनेट आफ्नो देशबारे खोजी गर्न सुरु गरे।

""सुरुमा त मलाई विश्वासै लागेन। पश्चिमाहरूले झुट बोलिरहेका छन् जस्तो लाग्यो। यस्तो हेर्न हुँदैन भन्ने लागे पनि मनले मानेन,"" उनले भने।

उत्तर कोरियाको दुई करोड ५० लाख जनसङ्ख्या राज्यको कडा नियन्त्रणमा बस्छ। अधिकांश मानिसलाई न विश्वका घटनाबारे केही थाहा छ न बाहिरी विश्वले उनीहरूको देशलाई कसरी हेर्छ भन्ने हेक्का छ।

उनीहरूलाई नेता ईश्वरको उपहार हुन् र उनले जस्तोसुकै काम पनि गर्न सक्छन् भन्ने मात्रै सिकाइएको हुन्छ।

किम ग्युम-ह्योकलाई युवामा सत्ताको उत्तराधिकार आउँदा उत्तर कोरियामा कमै पाइने आशाको सञ्चार भएको थियो।

शङ्का गर्नेहरू

तर अरू मानिसमा संशय थियो। प्योङ्याङमा किम जङ-अन शासन गर्न अयोग्य भए पनि विरासतमा सत्ता पाएको खासखुस थियो।

कुवेतका लागि उत्तर कोरियाका पूर्वराजदूत र्‍यु ह्युन-वूले किम जङ-अनलाई सत्ता दिइएकोमा आफ्ना साथीहरू असन्तुष्ट रहेको बीबीसीलाई बताए।

""एउटै सम्भ्रान्त परिवारमा सत्ता पुस्तान्तरणबाट उत्तर कोरियालीहरू थकित भइसकेका थिए। हामीले केही नवीन काम होस् भन्ने आशा गरेका थियौँ,"" उनले भने।

सन् १९४८मा उत्तर कोरियाको स्थापना भएदेखि किम परिवारले यो देशमा शासन गरिरहेको छ। उत्तर कोरियालीहरूलाई किम परिवारको रगत पवित्र भएको र यहाँको सत्ता हस्तान्तरणको उपयुक्त विधि यही हो भनिएको छ।

""हामीलाई भनिन्थ्यो कि प्रिय नेताको हामीले सधैँ सेवा गर्नुपर्छ,"" उनले भने।

""एउटा २७ वर्षको मान्छेलाई देशको शासन गर्ने मामिलामा के नै थाहा हुन्छ र। त्यो हास्यास्पद थियो।""

एउटा वाचा

सन् २०१२ को एउटा भाषणमा उत्तर कोरियाली नयाँ नेताले अब आफ्ना नागरिकहरू भोको पेट बस्नु नपर्ने उद्घोष गरे।

सन् १९९० को दशकमा लाखौँ मानिसहरूको ज्यान जानेगरी भएको भयानक भोकमरीबाट प्रताडित भएको देशका लागि नयाँ नेताको यो वाचाले धेरै मानिसहरूको खाद्यसङ्कट र समस्याको समाधान हुने सङ्केत थियो। त्यो एउटा महान् अभियानको घोषणा भएको ठानियो।

विदेशी नियोगका अधिकारीहरूलाई ठूलो अन्तर्राष्ट्रिय लगानी ल्याउन भनियो। देश केहीले परिवर्तनहरू पनि आएको महसुस गरे।

चीनको सीमावर्ती पूर्वी तटीय क्षेत्रमा बस्ने एक सवारीचालक यू स्योङ-जु बजारमा उत्तर कोरियामै उत्पादित सामान आफूले प्रशस्तै देखेको बताउँछन्।

""हामी आफैँ चकित हुनेगरी उत्तर कोरियाली खाद्य उत्पादनहरू चिनियाँभन्दा स्वाद, प्याकेजिङ र आपूर्तिका हिसाबले राम्रा थिए,"" उनले भने।

प्रतिस्पर्धीको सफाया

किम जङ-अनले जनतालाई शुभकामना दिँदा आफूले चुनौती महसुस गरेका मानिसहरूलाई दिएनन्।

उनका फुपाजु च्याङ सङ-थेइकसँग सहयोगीहरूको एउटा शक्तिशाली सञ्जाल थियो।

प्योङ्याङभन्दा सयौँ माइल उत्तरको चीन नजिकको सहरमा बस्ने व्यापारी चोइ ना-राईलाई च्याङ बन्लान् भन्ने लागेको थियो।

""अब देशको सीमा चीनसँग अझ खुल्ला होला र विदेशमा स्वतन्त्र रूपमा आवतजावत गर्न पाइएला भन्ने हामी धेरैले आशा गरेका थियौँ,"" उनी स्मरण गर्छन्।

""हामीलाई च्याङले सत्ता पाए भने धेरै आर्थिक परिवर्तनहरू हुन्छन् भन्ने लागेको थियो। तर पक्कै पनि हामी सजिलै यो विषयमा बोल्न सक्दैनथ्यौँ, तर हामीलाई त्यो अपेक्षा थियो।""

तर उत्तर कोरियाली शासकहरूलाई यो प्रकारको हल्ला बन्द गर्नु थियो।

त्यसैले किमका फुपाजुलाई देशको एकात्मक नेतृत्वलाई बदनाम गरेको आरोप लगाउँदै ""कुकुरभन्दा पनि खराब मानव कलङ्क"" को सङ्ज्ञा दिइँदै मृत्युदण्ड दिइयो।

धेरैले अपेक्षा गरेका युवा नेताले आफ्नो क्रूरता प्रदर्शन गर्न सुरु गरे।

नियन्त्रण

दर्जनौँ मानिसहरू सफायाबाट जोगिन चीन र दक्षिण कोरियाको सीमा हुँदै देश छोडेर भागे। किम जङ-अनले देश छोड्ने क्रमलाई बढ्न नदिने निर्णय लिए।

सीमा सुरक्षामा कडाइ गरियो। सीमामा काँडेतार लगाइयो र ठाउँठाउँमा जमिनमुनि धराप थापियो।

त्यो देशमा छुट्टै सीमा सुरक्षा फौज छ। त्यससँग सीमा पार गर्न खोज्ने जोसुकैलाई पनि गोली हान्ने अधिकार छ र त्यसो गर्दा कसैलाई उत्तर दिनुपर्दैन।

""मलाई सुरुमा निकै डर लागेको थियो। तर मैले सोचेँ यो मेरो जिम्मेवारी पनि हो। मलाई थाहा पाउने हुँदादेखि नै पशुलाई जति पनि अधिकार र स्वतन्त्रता नभएको यो देशमा किन जन्मिएँ भन्ने लागिरह्यो। त्यस कारण पनि मैले ज्यानको जोखिम मोलेर यो काम गरिरहेँ,"" उनले भने।

यही कामका कारण उनी अन्ततः निसानामा परेपछि देश छोडेर भागे।

उनकी आमालाई जेल हालियो। त्यहाँको कठोर व्यवहारले उनलाई पक्षाघात भयो। यो कुराले उनलाई पीडा दिइरहन्छ।

विरोधीहरूलाई दबाउने भए पनि किम जङ-अन उनका बुबाभन्दा बढी सहज पहुँच भएका, आधुनिक र मिलनसार देखिए।

उनले एक आधुनिक युवती रि सोल-जूसँग विवाह गरे। भ्रमणमा जाँदा किमले मानिसहरूसँग अँगालो हालिरहेको हात हल्लाइरहेको र मुस्कुराइरहेको तस्बिरहरू बाहिर आउँथे। उनी घोडचढी र अन्य खेलमा पनि भाग लिइरहन्थे।

तर सर्वसाधारण उत्तर कोरियालीका लागि आधुनिक बन्न निषेध छ।

तस्करीको माध्यमबाट आइपुगेका दक्षिण कोरियाली भिडिओमा आफूले देखे जस्तै गहना र जीन्स लगाउन यून मि-सोलाई ठूलो रहर थियो।

""एक पटक म नियम उल्लङ्घन गरेको भनेर पक्राउ परेँ।मलाई सार्वजनिक स्थलमा लगेर म नरुँदासम्म मान्छेहरूलाई निन्दा गर्न लगाइयो,"" उनले भनिन्।

ह्युन-योङ पनि किम जङ-अनकी श्रीमतीजस्तै गायिका थिइन्। तर उनका सबै गीतमा उत्तर कोरियाली नेताको गुणगान गाउनुपर्थ्यो। उनले विद्रोह गर्न त खोजिन् तर उनलाई राज्यले सतायो।

""मैले स्वतन्त्र रूपमा मेरो कलात्मकता प्रयोग गर्न पाइनँ। उत्तर कोरियामा गीत तयार गर्न निकै सर्त र बन्देजहरू सामना गर्नुपर्छ,"" उनी भन्छिन्।

""सरकारले विदेशी प्रभाव पर्ने डर मानेर यसमा नियन्त्रण गर्ने गरेको छ। यस्तो कुराले उनीहरू आफू आफ्नो सत्तामा भर परेर बस्न सक्दैनन् भन्ने देखाउँछ।""

मानव अधिकारसम्बन्धी नयाँ प्रतिवेदनका अनुसार दक्षिण कोरियाली भिडिओहरू हेरेको वा वितरण गरेको अभियोगमा कम्तीमा सात जनालाई विगत एक दशकमा उत्तर कोरियाले मृत्युदण्ड दिएको छ।

हरेक पटकका बलिस्टिक क्षेप्यास्त्र परीक्षणले विश्वव्यापी समाचारका शीर्षक बनाए पनि देशभित्र त्यसले उत्तर कोरियाले अपेक्षा गरेजस्तो गर्वको रूपमा चर्चा पाएन।

देश परित्याग गरेका एक उत्तर कोरियाले मानिसहरूले ""जनताको रगत पसिना सोसेर हतियार बनाएको भन्ने गरेको"" बताए।

""हामी त्यसलाई विजयको रूपमा मान्दैनौँ। हामीले उनीहरूका लागि आर्जन गरिदिएको पैसा यस्तो परीक्षणमा खर्च गरेछन् भन्ने लाग्छ,"" अर्का एक जनाले भने।

सन् २०१६ तिर राजदूत रहेका र्‍युलाई उत्तर कोरियालाई किन आणविक हतियार आवश्यक छ भन्नेबारे विदेशमा बुझाउनु थियो।

त्यसले अन्तर्राष्ट्रिय समुदायमा आणविक परीक्षणको विरोध कम हुने अपेक्षा गरिए पनि उत्तर कोरियाली शासकहरूको अपेक्षाले काम गरेन।

एकअर्कालाई चेतावनी दिँदै आएका अमेरिकी राष्ट्रपति डोनाल्ड ट्रम्प र किमबीचको बढ्दो तनाव कूटनीतिक भेटघाटमा पुगेर टुङ्गियो।

एउटा ""मोटो तानाशाह'का रूपमा पश्चिमा सञ्चारमाध्यमले चित्रित गर्ने गरेका किम राष्ट्रपति ट्रम्पसँग एउटै मञ्चमा उक्लिए।

उत्तर कोरियाली पत्रिकाहरूले सिङ्गापुरमा भएको त्यो भेटवार्ताको तस्बिर प्रथम पृष्ठमा प्रकाशन गरे।

तर प्योङ्याङको मुख्य सहर बाहिरका गाउँहरू यो तस्बिरबारे प्रतिक्रियाविहीन थिए।

""हामीसँग त्यसको अर्थ लगाउने क्षमता छैन। हामी त्यसले के सुधार ल्याउँछ भनेर पनि थाहा पाउन सक्दैनौँ,"" एकजना व्यापारी चोइ ना-राईले भने।

पूर्वराजदूत र्‍यु प्रतिबन्धहरूबाट मुक्ति पाउन गरिएको प्रदर्शनबाहेक त्यसको कुनै उपलब्धि नभएको बताउँछन्।

""उत्तर कोरियाले कहिले पनि हतियार त्याग गर्दैन किनभने यहाँका शासकले आफ्नो सत्ता रक्षाका लागि यसलाई अपरिहार्य ठान्छन्,"" उनले भने।

कोभिड सङ्कट

सन् २०२० को आरम्भतिर छिमेकी चीनमा कोरोनाभाइरस देखिएपछि उत्तर कोरियाले मानिसहरूका लागि मात्रै नभई व्यापारका लागि पनि आफ्नो सीमा बन्द गर्‍यो।

विदेशी आयातको ८० प्रतिशत बढी हिस्सा चीनले ओगटेको देशको सीमामा खाद्यान्न देखि औषधिसम्म थुप्रिए।

""अर्थव्यवस्था खस्कियो र मूल्यवृद्धि अकासियो। मेरा अभिभावकले खानेकुरा त पाए तर अत्यन्तै महँगो मूल्यमा। निकै तनावको अवस्था थियो त्यो,"" सीमानजिकैबाट आफ्नी आमासँग कुरा गर्ने मौका पाएका जु सिओङले कोभिडपछिको अवस्थाबारे भने।

किम आफैँले त्यसलाई सङ्कट भन्दै एउटा भाषणमा आँसु चुहाए। उत्तर कोरियाली नेताको आँखामा आँसु देखिनु निकै दुर्लभ हो।

पूर्वचिकित्सक किम सुङ-हुईले औषधिको कालोबजारी भएको, पन्जाको अभावमा डाक्टरहरूले खाली हातले काम गर्नुपरेको र शल्यक्रिया गर्ने कक्षमा समेत विद्युत् आपूर्ति नभएको बताए।

""मलाई आशा छ उत्तर कोरिया पनि कुनै दिन बिरामी र स्वास्थ्यकर्मी दुवैको मानव अधिकार सुनिश्चित गर्ने अवस्थामा आइपुग्छ,"" दक्षिण कोरियाको अवस्थासँग तुलना गर्दै उनले भने।

महामारीको लागि आवश्यक बन्दोबस्त नगरेको उत्तर कोरियामा कोभिडको क्षतिबारे कुनै तथ्याङ्क उपलब्ध छैन।

किमवंशको प्रभुत्व

उत्तर कोरिया त्याग गरेका कतिपय मानिस देशको अवस्थाबारे भावुक थिए। उनीहरूले देशमा कू हुन सक्ने आकलन गरे पनि त्यसको कुनै सम्भावना अहिलेसम्म पनि देखिएको छैन।

किमवंशको प्रभुत्वका कारण सत्ता ढल्न सक्ने सबै अनुमानहरू गलत साबित भए।

सत्तरी वर्षदेखि सीमा बन्द गरेको उत्तर कोरियाले आफ्नो सीमा फेरि आवतजावतका लागि खुला गरोस् भन्ने इच्छा देश छोडेर अन्यत्र गएका अधिकांश उत्तर कोरियालीले अन्तर्वार्ताका क्रममा प्रकट गरे। उनीहरू त्यहाँ रहेका आफ्ना परिवारलाई भेट्न चाहन्छन्।

उनीहरू किम जङ-अनको बारेमा बोल्न स्वतन्त्र छन्। देशभित्रै रहेका मानिसले बोल्न पाउँदैनन्।

किम जङ-अनले शासनको दशौँ वार्षिकोत्सव मनाउँदा उनीसँग दर्जनौँ आणविक हतियार छन्। तर उनका जनता अझै भोकभोकै छन्।

सन् २०१८ मा दक्षिण कोरियाली राष्ट्रपतिले प्योङ्याङ भ्रमण गरेपछि सोलको केन्द्रमा एउटा ठूलो पोस्टर राखिएको थियो। त्यसमा किमलाई दक्षिण कोरियाली पप संस्कृतिमा मायाको प्रतीक बनाउन औँलाहरू कसरी राख्ने भनेर सिकाइँदै गरेको दृश्य थियो।

मैले त्यो समयमा किमले यही बाटो आफ्ना जनताका लागि पनि लिन सक्छन् भनेर लेखेकी थिएँ। उनीसँग त्यो शक्ति थियो, उनले स्वतन्त्रता दिन सक्थे।

तर किमको शासनकालमा अढाई करोड उत्तर कोरियाली जनता त्यसअघि भन्दा बढी बाह्य विश्वसँग सम्पर्कविहीन भएर बस्नुपर्‍यो।"
"विश्वव्यापी रूपमा देखिएका आर्थिक चुनौतीका कारण प्रभावित नेपाली अर्थतन्त्रमा चुनावमा हुने अर्बौँ रकमको परिचालनले थप महँगी निम्त्याउने चेतावनी विज्ञहरूले दिएका छन्।

अधिकारीहरूका अनुसार निर्वाचन सम्पन्न गराउनका लागि सरकारले २० अर्ब रुपियाँ भन्दा बढी खर्च गर्न लागेको छ।

चुनावको समयमा दल र उम्मेदवारहरूले अझै ठूलो धनराशि आफ्नो जित सुनिश्चित गर्न खर्च गर्ने भएकाले त्यसको सीधा असर अर्थतन्त्रमा समेत देखापर्नेछ।

आगामी मङ्सिर ४ गते एकै चरणमा हुन लागेको प्रतिनिधिसभा र प्रदेशसभा निर्वाचनमा झन्डै एक लाख ८० हजार मतदाता सूचीकृत छन्।

चुनावसँगै बढ्छ आर्थिक गतिविधि

एक महिनाअघि नेपाल राष्ट्र ब्याङ्कले सार्वजनिक गरेको तथ्याङ्कले महँगी दर ८.२६ प्रतिशत रहेको उल्लेख गरेको थियो।

अहिले त्यो थप बढेको र चुनावसम्मको समयमा बजारमा हुने रकमको परिचालनले महँगी दर दोहोरो अङ्कमा पुग्नसक्ने कतिपय विज्ञहरूले बताएका छन्।

युक्रेन रुस युद्धका कारण इन्धन तथा खानेकुराको मूल्य वृद्धि र अकासिएको डलरको भाउले गर्दा विश्वभर नै जीविकोपार्जनको खर्च व्यापक रूपमा वृद्धि भएको भन्दै हालैका साताहरूमा चिन्ताहरू व्यक्त भइरहेका छन्।

निर्वाचनमा प्रयोग हुने सामग्रीको आयात गर्न रकम बाहिरिने र मतदातालाई लोभ्याउन कैयौँ अनुत्पादक क्षेत्रहरूमा खर्च गर्ने प्रवृत्ति रहेकाले त्यसको प्रभाव अर्थतन्त्रमा देखिने पूर्व गभर्नर दिपेन्द्रबहादुर क्षेत्री बताउँछन्।

उनले भने, ""निर्वाचनमा जे जति चिजविज प्रयोग हुन्छ त्यो सबै हामीले आयात गरेर प्रयोग गर्ने भएकाले त्यसले कम मात्रै टेवा अर्थतन्त्रलाई दिने देखिन्छ। त्यसमाथि नेताजीहरूले आफ्नो प्रभावमा मतदाताहरूलाई पार्न धेरै पैसा खर्च गर्छन् भन्ने सुनिन्छ जुन रकम लत्ता कपडा, चस्मा, जुत्तादेखि मोटरसाइकलसम्म किन्न प्रयोग हुने बताइन्छ।""

उनले त्यस्ता 'अनुत्पादनमूलक क्षेत्र' मा गरिएका त्यस्ता खर्चले खासै सकारात्मक परिणाम नदिने बताए।

उनी थप्छन्, ""निर्वाचनमा हुने खर्चले थप मूल्यवृद्धि गर्ने सम्भावना देखिएको छ। हामी चामल पनि आयात गर्छौँ र यसैबीचमा भारतले चामलमा २० प्रतिशत अन्तःशुल्क लगाइदिएको छ। जसले गर्दा २५ किलोको चामलको बोरामा पनि २०० रुपियाँ मूल्य बढेको छ। नेपालीहरू महँगीको मारमा पर्ने अवस्था झन् बढेर गएको छ जस्तो मलाई लाग्छ।""

अर्थ मन्त्रालयले चुनाव गराउन १० अर्ब रुपैयाँको खर्चको सीमा निर्वाचन आयोगका लागि तोकेको छ।

त्यसबाहेक शान्ति सुरक्षा र अन्य शीर्षकमा अर्को १० अर्ब ४ करोड रुपैयाँ छुट्याइएको अधिकारीहरूले बताएका छन्।

निर्वाचन आयोगले प्रदेशसभाका उम्मेदवारलाई १५ लाख रुपैयाँ देखि २३ लाख रुपैयाँ सम्म र प्रतिनिधिसभाका उम्मेदवारका लागि २५ लाख रुपैयाँदेखि ३३ लाख रुपैयाँसम्म खर्चको हद तोकेको छ।

तर उक्त हदको तुलनामा कैयौँ गुणा बढी खर्च हुने गरेका कतिपय अध्ययनहरूले देखाएका छन्।

द एशिया फाउन्डेशनले गरेको एउटा अध्ययनले अघिल्लो पटकको सङ्घीय र प्रादेशिक चुनावमा उम्मेदवार र तिनका समर्थकहरूले चुनावमा झन्डै ४६ अर्ब रुपैयाँ खर्च गरेको उल्लेख गरेको छ।

सो चुनावमा एक मतका लागि औसतमा ४ हजार रुपैयाँ भन्दा बढी खर्च भएको जनाइएको थियो।

त्यसबाहेक प्रतिनिधिसभाका विजयी उम्मेदवारको औसत खर्च २ करोड १३ लाख र निकटतम प्रतिद्वन्द्वीको औसत खर्च करिब डेढ करोड रुपैयाँ रहेको भनिएको छ।

दोहोरो अङ्कको मुद्रास्फीतिको जोखिम

राष्ट्र ब्याङ्कका एकजना पूर्व कार्यकारी निर्देशक एवम् अर्थविद् नरबहादुर थापा नेता र कार्यकर्ता भोट माग्न गाउँ प्रवेश गर्ने भएकाले चुनावको समयमा ग्रामीण क्षेत्रमा आर्थिक गतिविधि बढ्ने बताउँछन्।

उनले चुनावी प्रचार अभियान र त्यसमा प्रयोग गरिने यातायात र अन्य सामग्रीहरूका कारण शहरी क्षेत्रमा पनि विभिन्न किसिमका आर्थिक गतिविधि बढ्ने उल्लेख गरे।

चुनावको समयमा ब्याङ्कहरूबाट निक्षेप निकालेर खर्च गर्ने प्रवृत्ति समेत देखिने भन्दै त्यसले केही थप तरलता निम्त्याउनसक्ने उनले बताए।

विश्वव्यापी परिवेश हेर्दा नेपाल दोहोरो अङ्कको मुद्रास्फीति नजिक रहेको उनी बताउँछन्।

उनले भने, ""यो दोहोरो अङ्कको नजिक पुग्न सक्ने सम्भावना छ। रुस-युक्रेन युद्ध, विश्वव्यापी आपूर्ति श्रृङ्खला र जलवायु परिवर्तनका कारण यस्तो परिस्थिति हुनसक्छ।""

कैयौँ विज्ञहरूले चुनावमा हुने उच्च खर्चले निर्वाचनको स्वच्छतामा नकारात्मक असर गर्ने बताउने गरेका छन्।

त्यसबाहेक खर्चमा देखा पर्ने पारदर्शिताको अभाव र असमानताले जबाफदेहिताको पेचिलो प्रश्न पनि उठाएको उनीहरूको भनाइ छ।

निर्वाचन स्वच्छता कायम राख्ने उपाय के

चुनावी खर्चबारे अध्ययन गरेका एक जना अर्थशास्त्री बिनोद सिजापति अन्य देशमा चुनावी खर्च प्रचार प्रसारमा हुने भएपनि नेपालमा भोज भतेरमा बढी खर्च हुने बताउँछन्।

""जस्तो अहिले केही समय अघि भएको स्थानीय निकाय चुनावमा मेयरहरूले गरेको खर्च नै अत्यासलाग्दो छ,"" उनले भने।

""आठ-दश करोड खर्च गर्ने मेयरहरू पनि छन्। पालिकाका अध्यक्षहरूले बीस-तीस लाख रुपियाँ सरदरमा खर्च गरेका छन्।""

उनले एउटा व्यक्तिले उम्मेदवार बन्ने अभिलाषा राखेदेखि टिकट प्राप्त गर्ने र चुनाव लड्दासम्म खर्च गर्नुपर्ने अवस्था रहेको भन्दै यसलाई नियन्त्रण गर्न दलहरू स्वयंको सक्रियता आवश्यक रहेको बताए।

उनले भने, ""खर्च कम गर्न पार्टीहरू नै सुरुमा प्रतिवद्ध हुनु आवश्यक छ। पार्टी भित्र नै चुनाव लडेर आउने पद्धति भयो भने खर्च कम हुन्छ। पार्टीले नै निर्वाचन क्षेत्रबाट उम्मेदवार छनौट गर्न निर्वाचन गराउनुपर्छ।""

उनले मतदाताले पनि निर्वाचन खर्चका स्रोतका बारेमा उम्मेदवारहरूलाई प्रश्न गर्नुपर्ने र जबाफदेहिता खोज्नुपर्ने बताए।

सरकारले यो आर्थिक वर्षमा ८ प्रतिशतको आर्थिक वृद्धि हासिल गर्ने र सात प्रतिशत मुद्रास्फीति कायम राख्ने लक्ष्य लिएको छ।"
"नेपाल राष्ट्र ब्याङ्कले हालै भुक्तानी प्रणालीसम्बन्धी एकीकृत निर्देशन– २०७९ जारी गर्दै रेमिट्यान्स कम्पनीहरूलाई नेपालभित्रै एक ठाउँबाट अर्को ठाउँमा विप्रेषण (रेमिट्यान्स) कारोबार गर्न रोक लगाएको छ।

विगतमा मुलुकका कैयौँ स्थानमा वित्तीय पहुँच स्थापित हुन नसकेको अवस्थामा रेमिट्यान्स कम्पनीहरूलाई उपलब्ध गराइएको त्यस्तो सुविधा कटौती गरिएसँगै यसले विप्रेषण आप्रवाहमै समस्या पो पार्ने हो कि भन्ने संशय कतिपयले व्यक्त गरिरहेका छन्।

तर केन्द्रीय ब्याङ्कले भने पछिल्लो व्यवस्थाले विप्रेषण आप्रवाहमा सकारात्मक प्रभाव पर्ने अपेक्षा आफूहरूले गरेको र आवश्यक परे भविष्यमा नीतिगत रूपमै यस विषयलाई सम्बोधन गर्ने जनाएको छ।

रेमिट्यान्स कम्पनीहरूले पछिल्लो विनियमावलीप्रति आफूहरू सकारात्मक नै रहे पनि त्यसलाई थप व्यवस्थित र स्पष्ट बनाइनुपर्ने धारणा व्यक्त गरेका छन्।

नयाँ नियमले तपाईँलाई के फरक पर्छ?

नेपाल राष्ट्र ब्याङ्कले विप्रेषण विनियमावलीमार्फत्‌ रेमिट्यान्स कम्पनीहरूलाई नियमन गर्छ।

उक्त विनियमावलीले रेमिट्यान्स कम्पनीहरूलाई विदेशी मुद्रा ल्याएर नेपालमा भुक्तानी गर्ने मात्रै अधिकार दिएको अधिकारीहरू बताउँछन्।

अब रेमिट्यान्स कम्पनीहरूले देशको एक स्थानबाट अर्को स्थानमा पैसा पठाउन पाउने छैनन्। अर्थात् अब तपाईँले रेमिट्यान्स कम्पनी वा एजेन्टमार्फत्‌ नेपालभित्रै रकम पठाउन पाउनुहुन्न।

यसअघि एक व्यक्तिले प्रतिदिन अधिकतम २५ हजार रुपैयाँसम्म आन्तरिक रेमिट्यान्सका रूपमा पठाउन पाउने व्यवस्था थियो।

यसरी रेमिट्यान्स कम्पनीहरूमार्फत्‌ हुने कारोबारलाई कडिकडाउ गर्दै केन्द्रीय ब्याङ्कले गत वर्ष प्रतिव्यक्तिले प्रतिदिन गर्न पाउने कारोबार एक लाख रुपैयाँबाट घटाएर २५ हजार कायम गरेको थियो।

यो नयाँ व्यवस्थासँगै अब सर्वसाधारणले देशभित्रै हुने कारोबारका लागि ब्याङ्क तथा वित्तीय संस्था वा डिजिटल भुक्तानीमा निर्भर हुनुपर्ने हुन्छ।

तर विदेशबाट हुने कारोबारमा भने पुरानै व्यवस्था कायम रहने छ।

केन्द्रीय ब्याङ्कका अधिकारीहरूले स्पष्ट रूपमा बताउन नचाहे पनि नयाँ व्यवस्थाको अन्तर्य विदेशबाट गैरकानुनी रूपमा हुन्डीमार्फत् भित्रिने रकम वित्तीय प्रणालीमार्फत् सहजै कारोबार नहोस् भन्ने रहेको जानकारहरूले बताएका छन्।

हुन्डीमार्फत् रेमिट्यान्स भित्रिँदा नेपालमा विदेशी मुद्रा आर्जन हुँदैन।

रेमिट्यान्स कम्पनीहरूका एजेन्ट र सब-एजेन्ट सम्बन्धित कम्पनीहरूले नै नियुक्त गर्छन्।

हजारौँको सङ्ख्यामा रहेका त्यस्ता कम्पनीलाई नियन्त्रण र सुपरिवेक्षण गर्ने जिम्मेवारी रेमिट्यान्स कम्पनीहरूलाई नै दिइएको छ।

“विप्रेषण कम्पनीहरूले नचाहँदा नचाहँदै पनि हुन्डी ‘प्रमोट’ हुने खालका कामहरू भएको भन्ने हाम्रो अध्ययनहरूले पनि देखाइरहेको अवस्था थियो। तर त्यस बारेमा हामीले स्पष्ट खालको अध्ययनबाट यति नै रकम यसरी हुन्डी ‘प्रमोट’ भइरहेको छ भन्ने स्थितिमा हामी छैनौँ,” राष्ट्र ब्याङ्कको भुक्तानी विभागका प्रमुख गुरुप्रसाद पौडेलले भने।

तर आन्तरिक बजारमा २५,००० रुपैयाँको सीमा तोकिएका कारण हुन्डी कारोबार हुने सम्भावना कम रहेको नेपाली मुद्रा विप्रेषक सङ्घका अध्यक्ष चन्द्र टन्डन बताउँछन्।

“हुन्डीमा रेट नै बढी दिइने र त्यसमा संलग्न हुनेहरूले ‘हाइ भोल्युममा’ कारोबार गर्ने हुँदा … २५ हजार रुपैयाँको सीमा भएकाले त्यस्ता कारोबारीहरू (आन्तरिक कारोबारमा) संलग्न हुन्छन् जस्तो लाग्दैन,” उनले थपे।

के यसले विप्रेषण आप्रवाहमा समस्या पार्न सक्छ?

कतिपयले पछिल्लो व्यवस्थाले विप्रेषण आप्रवाहमा समेत समस्या पर्न सक्ने बताइरहेका छन्।

तर केन्द्रीय ब्याङ्कले भने यसले विदेशबाट रकम आउने कुरालाई झन् टेवा पुर्‍याउने विश्वास आफूहरूको रहेको जनाएको छ।

पौडेलका अनुसार हाल नेपालमा इजाजतप्राप्त रेमिट्यान्स कम्पनीहरूको सङ्ख्या झन्डै ४० देखि ४२ रहेको छ।

“यो नियमसँगै ती कम्पनीहरूले आफ्नो ‘कोर फङ्सनमा फोकस’ भएर लाग्न सक्छन्। उनीहरूको उद्देश्य भनेको विदेशबाट पैसा ल्याएर नेपालमा आफन्तहरूलाई भुक्तानी गर्ने हो,” पौडेलले भने।

मुलुकको एक स्थानबाट अर्को स्थानमा भइरहेको रकम स्थानान्तरणको भूमिकामा मात्रै रोक लगाइएकाले समस्या नपर्ने उनी बताउँछन्।

तर टन्डन भने एकै पटक आन्तरिक कारोबार बन्द हुँदा खासगरी एजेन्ट र सब एजेन्टहरू प्रभावित हुने बताउँछन्।

“बीसौँ, तीसौँ हजार सब एजेन्ट यसमा संलग्न छन्। एक लाखभन्दा बढी मान्छेको रोजगारी सिर्जना भएको छ भने त्यसबाट पाँचदेखि सात लाख मानिसको जीवन चलिरहेको छ,” सिटी एक्सप्रेस मनी ट्रान्सफरका प्रबन्ध निर्देशक समेत रहेका उनले भने।

रेमिट्यान्स कारोबारमा केन्द्रीय ब्याङ्कले व्यवस्थित बनाउने कुरा सकारात्मक रहे पनि कमीकमजोरी व्यवस्थित गरेर लैजाँदा उचित हुने उनीहरूको धारणा छ।

पछिल्लो व्यवस्थासँगै सङ्घले केन्द्रीय ब्याङ्कका अधिकारीहरूसँग छलफल गरेको थियो।

त्यस क्रममा आन्तरिक बजारमा काम गर्न नपाउँदा एजेन्टहरूको ‘व्यवसाय खुम्चिने’ र उनीहरूलाई अन्तर्राष्ट्रिय बजारमा ‘कम्पनी सञ्चालन गर्न कठिन हुने हुँदा बन्द गर्नुपर्ने स्थितिमा पुग्न सक्ने’ सङ्घले केन्द्रीय ब्याङ्कलाई जानकारी गराएको थियो।

नेपाल राष्ट्र ब्याङ्कका पूर्वगभर्नर दीपेन्द्रबहादुर क्षेत्री नीति नियम पारदर्शी बनाउने सन्दर्भमा गलत काम नहुँदासम्म सक्ने सबैलाई काम गर्ने दिइएको भए पनि हाल त्यसमा केही खोट देखिन थालेको बताउँछन्।

“एक पटक लिइसकेको नीति नियमलाई नियन्त्रण गर्न खोज्दा केही अप्ठ्यारो परेको हुनसक्छ,” उनले भने।

“त्यसकारण अन्तरनिहित रहेको कमजोरी हटाउन नीतिगत रूपमा कसरी सम्बोधन गर्न सकिन्छ भनेर गएको भए सायद समाधान निस्किन्थ्यो। तर बन्द नै गरिदिए ‘टन्टै साफ’ भन्ने ढङ्गबाट जाँदा समस्या पर्न सक्छ।”

केन्द्रीय ब्याङ्कले पनि आफूहरू यसबारे चनाखो रहेको र आवश्यक परे नीतिगत रूपमै चुनौतीहरूलाई सम्बोधन गर्न तयार रहेको जनाएको छ।

विगतमा ब्याङ्क तथा वित्तीय संस्थाहरूको पहुँच नपुगेको अवस्था र मुलुकमा डिजिटल भुक्तानी समेत सुरु नभएको वा सीमित मात्रामा रहेको अवस्थामा आन्तरिक बजारमा समेत रेमिट्यान्स कम्पनीहरूले कारोबार गर्ने व्यवस्था गरिएको केन्द्रीय ब्याङ्कको तर्क छ।

वित्तीय पहुँचको अवस्था कस्तो छ?

तर हाल परिस्थिति फेरिएको छ। लगभग देशका सबै स्थानीय तहमा वाणिज्य ब्याङ्कहरू पुगेका छन् भने डिजिटल कारोबारमा पनि उल्लेख्य रूपमा प्रगति भएको छ।

केन्द्रीय ब्याङ्कले प्रकाशन गरेको २०७९ मङ्सिर महिनासम्मको तथ्याङ्कका अनुसार क, ख, ग र घ वर्गका वित्तीय संस्थाहरूले देशभरि ११,६५० शाखा कार्यालय खोलेका छन्।

त्यसमा सबैभन्दा बढी घ वर्गका लघुवित्तका शाखा सङ्ख्या ५,१४८ छ भने वाणिज्य ब्याङ्कको शाखा सङ्ख्या ५,०९९ छ।

“लागतको हिसाबले पनि आन्तरिक विप्रेषणमा जति लागत पर्थ्यो त्यसभन्दा धेरै सुलभ लागतमा … अहिले ५–८ रुपैयाँमा निश्चित रकम ट्रान्सफर गर्न सकिने अवस्था छ,” पौडेलले भने।

तर नेपाली मुद्रा विप्रेषक सङ्घका निवर्तमान अध्यक्ष सुमन पोखरेल भने ती वित्तीय संस्थाले घर आँगनमै पुगेर विप्रेषण सेवा उपलब्ध गराएका एजेन्टले जस्तो सहज रूपमा सेवा उपलब्ध गराउन नसक्ने तर्क गर्छन्।

“मानिसहरूले पाइरहेको सुविधा, सहजता नहुँदा गाह्रो पर्छ। ब्याङ्कमै पुगेर रकम कारोबार गर्न विभिन्न झमेला हुन्छ,” डिजिटल कारोबार पनि खासगरी दुर्गम क्षेत्रमा सहज भई नसकेको पोखरेलले थपे।"
"करिब डेढ दशकयता नेपाली अर्थतन्त्रको मेरुदण्ड बन्दै आएको रेमिट्यान्स अर्थात् विप्रेषण आम्दानीमा अझै पनि अत्यधिक निर्भर भइरहँदा अन्य क्षेत्र विकास हुन नसकेको कतिपय अर्थविद्हरूले चेतावनी दिँदै आएका छन्।

गत केही महिनाका आर्थिक तथ्याङ्क हेर्दा अब त्यसले भविष्यमा पार्न सक्ने समस्याका सङ्केत पनि देखिने उनीहरू बताउँछन्।

लगातार बढिरहेको रेमिट्यान्स आम्दानी केही महिनायता अलि खुम्चिएको छ। कोभिड महामारीका कारण विदेश जाने र आउने कामदारहरूको सङ्ख्यामा निकै तलमाथि भइरहेका पनि छन्।

हुन त त्यो अल्पकालीन ह्रास मात्र हुनसक्छ तर त्यसले केही महिनामै समष्टिगत अर्थतन्त्रका महत्त्वपूर्ण सूचकहरू धरमराउन थालिसकेका छन्।

डामाडोल सूचक

गत वर्ष महामारीकै बीच पनि नेपालले कीर्तिमान हुने परिमाणमा विप्रेषण आम्दानी गर्‍यो।

असारमा सकिएको उक्त आर्थिक वर्षमा नेपालले ९६१ अर्ब रुपैयाँ विप्रेषण आम्दानी गरेको थियो।

सोही वर्ष देशको कुल राजस्व विप्रेषण आम्दानीकै हाराहारीमा ९७८ अर्ब रुपैयाँ रह्यो भने कुल आयात १५३९ अर्ब रुपैयाँ रह्यो। झन्डै १४०० अर्ब रुपैयाँ बराबरको विदेशी विनिमय सञ्चिति त्यतिखेर रहेको थियो भने शोधनान्तर स्थिति वा भुक्तानी सन्तुलन पनि सवा एक अर्बले नाफामा थियो।

तर साउनयता यो आर्थिक वर्षको पहिलो पाँच महिनाको तस्बिर भने निकै बेग्लै देखिएको छ।

गत वर्षको सोही अवधिको तुलनामा यो पाँच महिनामा विप्रेषण आम्दानी ६.८% ले घटेर ३८८ अर्बमा झर्‍यो।

अनि यही अवधिमा देशमा भित्रिने र बाहिरिने भुक्तानी को सन्तुलन झन्डै २०० अर्बले घाटामा छ भने विदेशी विनिमयको सञ्चिति झरेर १,२१४ अर्ब पुगेको छ।

यही समयमा आयात भने बढेर ८३८ अर्ब पुगिसकेको छ।

यी सूचकहरू धरमराउनुमा प्रत्यक्ष तथा परोक्ष रूपमा एक प्रमुख कारक विप्रेषण आम्दानीमा देखिएको शिथिलता रहेको कतिपय अर्थविद्हरूले बताउँदै आएका छन्।

""हाम्रो अर्थतन्त्रमा अहिले १ नम्बर, २ नम्बर, ३ नम्बर जे भने पनि यही विप्रेषण आम्दानी मात्र छ। विदेशी मुद्रा कमाउने सन्दर्भमा न त प्रत्यक्ष वैदेशिक लगानी उल्लेख्य छ न त निर्यातले गति लिन सकेको छ। अलिअलि आर्जन गर्ने पर्यटन पनि अहिले कोभिडबाट तङ्ग्रिन सकेको छैन,"" अर्थविद् पुष्प शर्माले भने।

विदेशी मुद्रामा चाप पर्ने तर आयात भने नघट्ने हुँदा चौतर्फी दबाव सिर्जना हुन थालेको विज्ञहरू बताउँछन्।

सन् १९५९ मा नेदरल्यान्ड्समा एउटा प्राकृतिक ग्यास भण्डार फेला परेपछि उक्त देशमा उत्पादनमूलक क्षेत्र खुम्चिएको घटनालाई अर्थतन्त्रमा कुनै एक क्षेत्रमा ज्यादा निर्भर हुँदा अन्यत्र असर पर्ने रूपमा 'डच डिजीज' भनेर व्याख्या गर्ने चलन छ।

""त्यसै भएर पहिलेदेखि नै हामीले यो एउटै क्षेत्रमा अत्यधिक निर्भरता ठिक होइन भन्दै आएका हौँ। प्राकृतिक स्रोतमा निर्भर हुँदा कालान्तरमा त्यसले अर्थतन्त्रमा नराम्रो असर पर्ने डच डिजीजजस्तै स्थिति रेमिट्यान्सले यहाँ ल्याउन सक्छ,"" शर्माले भने।

""विप्रेषणमा निर्भर भनेको त हामी अरू देशको अर्थतन्त्रमा निर्भर भएको जस्तै हो।""

उनको भनाइमा राष्ट्रिय योजना आयोगका पूर्वउपाध्यक्ष तथा अर्थविद् पुष्प कँडेल पनि सहमत छन्।

""हामीकहाँ पनि एउटै क्षेत्रमा निर्भर हुँदा देखा पर्ने डच डिजीज छ, अहिले तत्काल रेमिट्यान्स बन्द भयो भने अर्थतन्त्र धराशायी हुन्छ,"" कँडेलले भने।

कृषिको आधुनिकीकरण हुन नसकेका कारण पनि वैदेशिक रोजगार मौलाएको एकजना अर्थविद् तथा नेपाल राष्ट्र ब्याङ्कका पूर्वकार्यकारी निर्देशक नरबहादुर थापा बताउँछन्।

नीतिनिर्मातालाई हाइसन्चो?

आम्दानीको हिसाबले कृषि आकर्षक नरहेकाले धेरै नेपाली युवा विदेशिन थालेको र बलियो हुँदै जानुपर्ने अर्थतन्त्रको खम्बा कमजोर हुन थालेको उनी सुनाउँछन्।

""अब धान उत्पादन गर्ने, गहुँ उत्पादन गर्ने, तोरी उत्पादन गर्ने जस्ता कृषिजन्य व्यवसायले मासिक रूपमा आम्दानी दिँदैन। अहिलेको उपभोग प्रवृत्तिसँग त्यसको तालमेल मिल्दैन,"" उनले भने।

कृषिका अतिरिक्त अहिले उद्योगधन्दा, पर्यटन पनि शिथिल भएका छन्।

तर विप्रेषण आयको एक स्तरको सुनिश्चितताका कारण नेपालका नीतिनिर्माताहरूलाई 'हाइसन्चो'को अनुभूति हुने गरेको जानकारहरू बताउँछन्।

""मानिस गइरहेका छन्, पैसा आइरहेको छ। आयात बढेकै छ, विदेशी मुद्रा आएकै छ र उपभोग बढ्दा राजस्व पनि त्यही अनुपातमा बढेकै छ। यो एक किसिमको हाइसन्चोको अवस्था नीतिनिर्माताहरूमा देखिन्छ,"" अर्थविद् तथा राष्ट्र ब्याङ्कका पूर्वकार्यकारी निर्देशक नरबहादुर थापाले बताए।

आर्थिक वृद्धि, राजस्व वृद्धि तथा गरिबी निवारणजस्ता विषय पनि विप्रेषण र त्यसले बढाउने उपभोगमै निर्भर रहिरहने प्रवृत्ति रहेको उनले बताए।

डेढ महिना अगाडि नेपाल भ्रमणमा आएका संयुक्त राष्ट्रसङ्घका गरिबी तथा मानवअधिकार विशेषज्ञ ओलिभियर डि सुटरले पनि त्यस्तै सङ्केत गरेका थिए।

""जब तपाईँ यहाँका सरकारी अधिकारीहरूसँग रोजगारी सृजनाका रणनीतिबारे प्रश्न गर्नुहुन्छ तब उनीहरूबाट तत्काल आउने जबाफ भनेको नेपालीहरूको आप्रवासन र त्यसबाट आउने रेमिट्यान्स आम्दानीले घरपरिवारलाई भरथेग हुने अनि त्यसैबाट गरिबीको समस्या सम्बोधन हुने भन्ने छ। तर त्यो दीर्घ समाधान होइन,"" त्यतिखेर उनले बीबीसी न्यूज नेपालीसँग कुरा गर्दै भनेका थिए।

""गरिबीमा आएको एकचौथाई कमीको श्रेय वैदेशिक रोजगारीलाई मात्र जान्छ र रेमिट्यान्स नहुँदा नेपालमा गरिबी बढ्ने अनुमानहरूले देखाएको छ,"" सुटरले भनेका थिए।

सन् २०१७ मा मात्रै नेपालको रेमिट्यान्स वैदेशिक सहायताभन्दा १० गुना र कुल निर्यातभन्दा अढाई गुना बढी थियो। अहिलेपनि वैदेशिक रोजगारीमा धेरैभन्दा धेरै युवा पठाउन सक्नुलाई नीतिनिर्माताहरूले सफलताको सूचक मानिरहेका छन्।

यसै साता पूर्वप्रधानमन्त्री बाबुराम भट्टराईले ट्विटरमा यही प्रवृत्तिबारे प्रश्न उठाउँदै लेखेका छन्ः राज्यले आफ्ना नागरिकलाई देशभित्रै राम्रो/यथेष्ट रोजगारी सिर्जना गर्ने नीति लिने, स्वदेशी/विदेशी लगानी र निजी उद्यमशीलता प्रवर्धन गर्ने आदि काम गर्नुपर्नेमा पुँजी आयातमा रुवावासी र श्रम निर्यातमा नाचगान गर्ने यो कस्तो उल्टो बुद्धि हो? संसारमा श्रम निर्यात गरेर कुन देश धनी भएको छ?

विकल्प सहज छैन

विप्रेषणको निर्भरतालाई खुकुलो पार्दै अर्थतन्त्रको रूपान्तरण गर्ने बेला आइसकेकोमा लगभग धेरै अर्थविद्हरू सहमत छन्।

तर उनीहरू के मा पनि सहमत छन् भने कम्तीमा आगामी एक-डेढ दशकका निम्ति विप्रेषणका विकल्प सहज रूपमा उपलब्ध भइसक्ने छैनन्।

""यसको तत्काल विकल्प सहज छैन तर नखोजी पनि हुँदैन। सबभन्दा पहिले अदक्षभन्दा दक्ष कामदार पठाउन सकिए थोरैबाट धेरै आम्दानी हुनसक्छ। त्यसपछि अर्थतन्त्रको विविधिकरण गर्दै जानुपर्छ,"" कँडेलको सुझाव छ।

आन्तरिक उत्पादन, निर्यात प्रवर्धन, उद्योगधन्दा तथा पर्यटन प्रवर्धनजस्ता उपाय अपनाएर तिनलाई अर्थतन्त्रको मुख्य खम्बा बनाउनुपर्ने सुझाव सबैको छ।

तर अर्को एक-डेढ दशकसम्म चाहिँ विप्रेषणले अर्थतन्त्रको मुख्य भार बेहोरिरहनुपर्ने नेपालको बाध्यता जारी नै रहने उनीहरू देख्छन्।"
"ब्याङ्कहरूले कर्जामा लिने ब्याजदर उच्च भएको भन्दै कतिपय व्यवसायीहरूले आन्दोलन गरिरहेका छन् भने कतिपयले मन्त्रीहरू तथा प्रधानमन्त्रीलाई समेत भेटेर गुनासो गरिरहेका छन्।

त्यस्ता व्यवसायीमध्ये कतिपयले अहिले १४/१५ प्रतिशतको हाराहारीमा रहेको ब्याजदरलाई एकल अङ्क अर्थात् १० प्रतिशतभन्दा कममा झार्नुपर्ने माग गरिरहेका छन्।

ब्याङ्करहरूले भने “तत्काल कर्जाको ब्याजदर एकल अङ्कमा झर्ने सम्भावना कम रहेको” बताएका छन्।

नेपाल राष्ट्र ब्याङ्कका एक जना डेपुटी गभर्नरले चाहिँ “पछिल्ला महिनामा कतिपय आर्थिक सूचकहरूमा सुधार आएकाले ब्याजदर पनि बिस्तारै कम हुने” बताए।

आन्दोलनकारी व्यवसायी के भन्छन्?

कोभिड महामारीपछि थलिएको व्यापार व्यवसाय क्षेत्र ब्याङ्कको ब्याजदर बढ्दा थप समस्यामा परेको व्यवसायीहरूको भनाइ छ।

उनीहरूले सरकारले कोभिडका कारण समस्यामा परेका व्यवसायीलाई सहुलियत दिने आश्वासन दिए पनि ब्याजदरका हकमा त्यो लागु हुन नसकेको गुनासो छ।

सोही विषयलाई लिएर सोमवार मात्र नेपाल राष्ट्रिय व्यवसायी महासङ्घमा आबद्ध व्यवसायीहरूले राजधानीको माइतीघर मण्डलामा प्रदर्शन गरेका थिए।

“हामीले पटक पटक गुहार्दा पनि सरकारले नसुनेकाले आन्दोलनमा उत्रनु परेको हो,” महासङ्घका अध्यक्ष कुमार कार्कीले भने।

“कोभिडपछि थलिएका हाम्रो अहिले अवस्था निकै नाजुक बनेको छ। व्यवसायीहरू बाँच्नै नसक्ने अवस्था बनेको छ।”

हालै मात्र एक जना युवा व्यवसायी प्रेमप्रसाद आचार्यले चर्को ब्याजदर र उधारो बजारबारे कैयौँ प्रश्नहरू उठाउँदै नेपालको सङ्घीय संसद्‌ भवन अगाडि ‘आत्मदाह’ गरेका थिए।

त्यसपछि देशका विभिन्न स्थानमा ऋण तिर्न नसकेर कतिपय व्यक्तिहरूले आत्महत्या गरेका भन्ने समाचार छापिएका पनि छन्।

ती घटनाहरूलाई उद्धृत गर्दै कार्कीले भने, “व्यवसायीले ज्यानै फाल्ने अवस्था आउँदा पनि सुनुवाइ नभएकाले आन्दोलन गरेका हौँ।”

महासङ्घले राखेका १० बुँदे मागहरूमा कच्चा पदार्थ आयातमा सहुलियत दिनुपर्ने, दक्ष जनशक्तिका लागि प्रत्येक स्थानीय तहमा तालिम केन्द्र बनाउनु पर्ने, वैदेशिक रोजगारीबाट विदेश पलायन हुने युवालाई उद्यमी बनाउनु पर्ने, ब्याङ्कको ब्याजदर हरेक आर्थिक वर्षमा निर्धारण हुनुपर्ने, ब्याजदर एकल अङ्कमा कायम गर्नुपर्नेलगायत छन्।

त्यस्तै व्यवसायीहरूले हाल धितो लिलामीका लागि ३५ दिने सूचना दिए पुग्ने प्रावधानलाई परिमार्जन गरी ६ महिना पुर्‍याउनु पर्ने माग पनि राखेका छन्।

वैज्ञानिक भाडा दर लागु गर्नुपर्ने, रुग्ण उद्योगलाई सञ्चालन गर्ने वातावरण बनाउनु पर्ने, नेपालमै रासायनिक मल कारखाना स्थापना हुनुपर्ने जस्ता माग पनि उनीहरूका छन्।

व्यवसायी मात्र होइन कतिपय राजनीतिक दलले पनि वर्तमान आर्थिक अवस्थाबारे सरकारको ध्यानाकर्षण गराएका छन्।

मङ्गलवार प्रधानमन्त्री पुष्पकमल दाहाललाई भेटेर नेपाल कम्युनिस्ट पार्टी समाजवादीले अर्थतन्त्र सुधारको सुझावसहितको ज्ञापन पत्र बुझाएको छ।

उक्त दलले बुझाएको ज्ञापन पत्रमा पनि अन्य सुधारका साथसाथै ब्याङ्क तथा वित्तीय क्षेत्रमा गर्नुपर्ने सुधारबारे पनि उल्लेख गरिएको छ।

नेकपा समाजवादीले बुझाएको ज्ञापन पत्रमा भनिएको छ, “ब्याङ्क तथा वित्तीय संस्थाहरूको बचत तथा ऋण नीतिमा तत्काल सुधार गरियोस्। ब्याङ्क तथा वित्तीय संस्थाहरूले निक्षेपमा बढीमा चार प्रतिशत ब्याज दिन पाउने र ऋण प्रवाहमा बढीमा सात प्रतिशत मात्रै ब्याज लिन पाउने व्यवस्था तत्काल लागु गरियोस्।“

“यसै गरी बचत तथा ऋण सहकारी संस्थाहरूले निक्षेपमा बढीमा आठ प्रतिशत ब्याज दिन पाउने र कर्जा दिँदा बढीमा १२ प्रतिशतभन्दा बढी ब्याज लिन नपाउने व्यवस्था तत्काल लागू गरियोस्।”

त्यस्तै उक्त दलले समस्याग्रस्त उद्योग तथा व्यवसायले जरिवाना नतिरी कर तिर्ने सुविधा र भाखा नाघेका ऋणीले लिएको ऋणको किस्ता तथा ब्याज तिर्ने अवधि आगामी असार मसान्तसम्म दिनुपर्ने माग पनि गरेको छ।

ब्याजदर घटाउने ‘सकस’

व्यवसायीहरूले ब्याजदर घटाउन मात्र माग गरेका छैनन् त्यसलाई एकल अङ्कको दरमा ल्याउनुपर्ने बताइरहेका छन्।

नेकपा समाजवादीले पनि एकल अङ्कको दरमै ब्याजदर झार्नुपर्ने सुझावसहितको ज्ञापन पत्र सरकारलाई बुझाएको छ।

बीबीसीसँग कुराकानी गरेका नेपाल राष्ट्र ब्याङ्कका डेपुटी गभर्नर, ब्याङ्कर्स तथा पूर्व ब्याङ्कर्सले भने “तत्कालै ब्याजदरलाई एकल अङ्कमा ल्याउन सम्भव नभएको” बताए।

उनीहरूका भनाइमा “ब्याजदर घटाउने कार्य क्रमशः हुने र एकै पटक स्वाट्टै घटाउन नसकिने” अवस्था रहन्छ।

त्यसलाई स्पष्ट पार्दै एक जना पूर्व ब्याङ्कर परशुराम कुँवर क्षेत्री भन्छन्, “नेपालमा चाहिनेभन्दा बढी नै आक्रामक ढङ्गले ब्याजदर बढाइयो। त्यसैले गर्दा अब त्यसमा सुधार गर्न एकै पटक सम्भव हुँदैन।”

ब्याङ्क ब्याजदर चर्को भएको आवाज उठेपछि नेपाली ब्याङ्कहरूले माघ १ गतेदेखि निक्षेपको ब्याजदरमा औसतमा १.१३ प्रतिशतले घटाएको नेपाल ब्याङ्कर्स सङ्घले जनाएको छ।

तर त्यसले पनि नेपाली ब्याङ्कहरूमा रहेको मुद्दती निक्षेपको ब्याजदरमा तत्कालै असर नपर्ने भएकाले कर्जाको ब्याजदर घटाउन सहज अवस्था नबनेको क्षेत्रीको बुझाइ छ।

ब्याङ्कर्सका भनाइमा नेपालमा करिब ६० प्रतिशत हिस्सा मुद्दती निक्षेपको रहेको छ।

त्यसले गर्दा अहिले बचत तथा चल्ती खातामा जम्मा भएको रकमको मात्र ब्याजदर घटेको अवस्था रहेको छ।

“मुद्दतीको ब्याजदर घट्न अब केही समय लाग्छ, त्यसपछि मात्र त्यसको असर कर्जाको ब्याजमा देखिन्छ,” क्षेत्रीले भने।

त्यस बाहेक ब्याङ्कहरूले निक्षेपको निश्चित हिस्सा राष्ट्र ब्याङ्कमा राख्नुपर्ने प्रावधान छ।

त्यसलाई क्याश रिजर्भ रेसियो अर्थात् सीआरआर भनिन्छ र त्यो अहिले न्यूनतम चार प्रतिशत रहेको छ।

सीआरआरसहित ब्याङ्कको सञ्चालन लगायतका खर्च जोडेर ब्याङ्कहरूले ब्याजको आधार दर निर्धारण गर्ने गर्छन्।

नेपाल ब्याङ्कर्स सङ्घका अध्यक्ष सुनिल केसीका अनुसार अहिले त्यस्तो आधार दर औसतमा वाणिज्य ब्याङ्कहरूमा १०.७ प्रतिशत रहेको छ।

ब्याङ्कहरूले त्यस्तो आधार दरमा प्रिमियम जोडेर कर्जाको ब्याज लिने गर्छन्।

नेपाल चेम्बर अफ कमर्सका वरिष्ठ उपाध्यक्ष कमलेशकुमार अग्रवाल “ब्याङ्कहरूले आधार दर नघटाई ब्याजदर कम नहुने” बताउँछन्।

तर त्यसका लागि समय लाग्ने कतिपय ब्याकर्सको भनाइ छ।

नेपाल राष्ट्र ब्याङ्कले ब्याङ्कहरूलाई दिने कर्जाको दर अर्थात् ब्याङ्क दर नै बढी भएकाले निजी ब्याङ्कहरूको आधार दर पनि बढेको ब्याङ्कहरू बताउँछन्।

“अहिले विश्वव्यापी रूपमै ब्याजदर बढेको छ। हाम्रो आन्तरिक कारणले मात्र होइन बाह्य कारणले पनि अहिले असर गरेकाले यस्तो भएको हो,” ब्याङ्कर्स सङ्घका अध्यक्ष केसीले भने।

“अहिले केही सुधारको सङ्केत देखिएकाले अबको केही महिनामा कर्जाको ब्याजदरमा पनि कमी आउन थाल्नेछ।”

अग्रवाल चाहिँ विशेषगरी अर्थमन्त्री र अन्य सरकारी अधिकारीहरूले ब्याजदर घटाउने बताइरहे पनि नेपाल राष्ट्र ब्याङ्कले चाहिँ पहल नगरेको आरोप लगाउँछन्।

“अर्थमन्त्रालयले आश्वासन दिएर मात्र भएन मौद्रिक नीति सञ्चालन गर्ने राष्ट्र ब्याङ्कले त्यसलाई खासै वास्ता गरेको छैन,” उनले भने।

राष्ट्र ब्याङ्क के भन्छ?

राष्ट्र ब्याङ्कका अधिकारीहरू चाहिँ तरलता अभाव, मुद्रास्फीति, भुक्तानी सन्तुलन तथा विदेशी मुद्रा सञ्चितिलगायतका कुराहरूलाई हेरेर “ब्याजदर ह्वात्तै कम गर्न नसकिने” बताउँछन्।

यद्यपि त्यसमा सुधार हुँदै गएको र क्रमशः ब्याजदर पनि घट्ने उनीहरूको दाबी छ।

राष्ट्र ब्याङ्कका डेपुटी गभर्नर बमबहादुर मिश्रले भने, “अहिले हाम्रो भुक्तानी सन्तुलन, मुद्रास्फीति र विदेशी मुद्रा सञ्चितिमा सुधार आइरहेको छ।”

“ब्याङ्कहरूले पनि निक्षेपमा ब्याजदर केही कम गरेका छन् भने हामीले स्प्रेडदर कम गर्न भनिसकेकाका छौँ।”

“पछिल्ला सुधारहरू हेर्दा अब चाँडै नै ब्याजदरमा पनि कमी आउने आकलन गर्न सकिन्छ।”"
"ठगी गर्नेहरूले टर्की र सिरियामा गएको भूकम्पलाई बहाना बनाई मिथ्या कारण देखाउँदै मानिसहरूसँग आर्थिक सहयोग आह्वान गरिरहेको सुरक्षा विज्ञहरूले चेतावनी दिएका छन्।

ठगीको यस्ता घटनामा संलग्नहरूले ३५,००० भन्दा बढी मानिसको ज्यान लिएको भूकम्प र प्रकोपपछि स्वच्छ पिउने पानी र घर तातो पार्ने उपायबाट वञ्चित मानिसहरूका लागि रकम सङ्कलन गरेको दाबी गर्छन्।

तर, अभावमा रहेकाहरूलाई सहयोग गर्नुको साटो त्यसरी सङ्कलित चन्दा वास्तविक परोपकारी संस्थाहरूमा नभई ठगी गर्नेहरूको पेपाल खाता र र क्रिप्टोकरेन्सी वालेटहरूमा गैरहेका छन्।

हामीले ठगहरूले प्रयोग गर्ने केही प्रमुख तरिका ‍र कसैले आर्थिक सहयोग गर्नुअघि दोहोरो जाँच गर्न प्रयोग गर्न सकिने उपायहरूका बारेमा बताउने छौँ।

टिकटकको प्रत्यक्ष प्रसारणमा ‘टर्कीको लागि कामना’

टिकटकमा प्रत्यक्ष प्रसारण गरेर त्यस भिडिओ साझा गर्ने एपका प्रयोगकर्ताले डिजिटल उपहारहरू प्राप्त गर्न सक्छन्। ती उपहार पछि नगदमा साट्न सकिन्छ। अहिले, केहीले टिकटक खातामार्फत् विनाशका तस्बिरहरू, अतिरञ्जित दृश्य र उद्धार प्रयासहरू देखाउने टिभीका भिडिओहरू सार्वजनिक गर्दै चन्दा मागिरहेका छन्।

त्यस्ता सामग्रीहरूका क्याप्सनमा ""टर्कीलाई मद्दत गरौँ"", ""टर्कीको लागि कामना गरौँ"" र ""भूकम्प पीडितहरूको लागि दान"" जस्ता वाक्यांशहरू प्रयोग भएका छन्।

एउटा खाता जुन तीन घण्टा भन्दा लामो समयसम्म प्रत्यक्ष प्रसारणमा थियो, त्यसमा विस्फोटको आवाजसहित ध्वस्त भवनहरूको आकाशबाट खिचिएका अस्पष्ट (पिक्सेलेटेड) तस्बिर देखाइएको थियो। पृष्ठभूमिमा एक जना पुरुष हाँस्छन् र चिनियाँ भाषामा केही बोल्छन्। उक्त भिडिओको क्याप्सन थियो ""टर्कीलाई मद्दत गरौँ। दान गरौँ।""

अर्को भिडिओमा विस्फोटबीच दौडिरहेको एक भयभीत बालकको तस्बिर देखाइएको छ। प्रत्यक्ष प्रसारण गरिरहेका व्यक्तिले सन्देश दिन्छन् ""कृपया हामीलाई उद्देश्य प्राप्तिको लागि सहयोग गर्नुहोस्""- उनले सोझै भर्चुअल उपहारको लागि आग्रह गर्छन्।

तर ती बालकको तस्बिर गत साता गएको भूकम्प प्रभावितको भने होइन। एक रिभर्स इमेज सर्च अनुसार सोही तस्बिर सन् २०१८ मा ट्विटरमा ""अफ्रिन नरसंहार रोकियोस्"" भन्ने क्याप्सनसहित पोस्ट गरिएको थियो।

टिकटकमा प्राप्त हुने उपहारबारे सतर्क हुनुपर्ने अर्को जानकारी: बीबीसीको अनुसन्धानले टिकटकले डिजिटल उपहारहरूबाट हुने आम्दानीको ७० प्रतिशतसम्म लिने देखाउँछ। यद्यपि टिकटकले त्योभन्दा कम लिने दाबी गरेको छ।

“हामीले मानिसहरूलाई मद्दत गर्न चाहने प्रयोगकर्ताहरूलाई ठग्न र भ्रामक जानकारी दिनबाट रोक्न सक्रिय रूपमा पहल गरिरहेका छौँ।“

क्रिप्टोकरेन्सी प्रतिको चासो र एआईले बनाएको तस्बिरहरू

ट्विटरमा मानिसहरूले भावविह्वल बनाउने तस्बिरहरूसहित चन्दा माग्दै क्रिप्टोकरेन्सी वालेटका लिङ्कहरू साझा गरिरहेका छन्। एउटा खाताबाट एउटै आह्वान, भत्किएका भवनहरू बीच एउटा सानो बच्चा बोकेर उभिएको अग्नि नियन्त्रकको तस्बिरसहित १२ घण्टामा आठ पटकसम्म प्रस्तुत भएका छन्।

तस्बिर स्रोत, UGC

यद्यपि, प्रयोग भएको तस्बिर वास्तविक भने होइन। ग्रीकको पत्रिका ओईएमएका अनुसार उक्त तस्बिर अजिअन फायर ब्रिगेडका मेजर जनरल पानायोटिस कोटराइडिसले आर्टिफिसिअल इन्टेलिजेन्स सफ्टवेअर 'मिडजर्नी' प्रयोग गरेर बनाएका हुन्।

'एआई'का तस्बिर बनाउने माध्यमहरूले प्रायः गल्ती गर्छन्। ट्विटर प्रयोगकर्ताहरूले निकै छिटो तस्बिरमा देखिएका अग्नि नियन्त्रकको दाहिने हातमा छ वटा ‍औँला पहिचान गरे।

सुस्त गतिमा राहत सामग्री पुग्दा उत्तरी सिरियाको अवस्था ‘त्रासदीपूर्ण’
भूकम्प जाँदा के गर्नुपर्छ, के गर्नु हुँदैन

यसलाई थप पुष्टि गर्न हामीले बीबीसीको 'टेक रिसर्च हब' 'द ब्लू रूम'का सहकर्मीहरूसँग त्यही सफ्टवेअर प्रयोग गरेर त्यस्तै तस्बिर बनाउन आग्रह गर्‍यौँ।

उनीहरूले उक्त सफ्टवेअरमा ""भूकम्पपछि बच्चाको उद्धार गर्ने र ग्रीक झन्डा अङ्कित हेलमेट लगाएको अग्नि नियन्त्रकको तस्बिर"" माग गरे। त्यसपछि तस्बिरका निम्न विकल्पहरू प्राप्त भयोः

यसबाहेक, क्रिप्टो वालेटहरू मध्ये एउटा सन् २०१८ देखि ठगी र विषयसँग सम्बन्ध नराख्ने ट्विटहरूमा प्रयोग गरिएको थियो। त्यस्तै अर्को चाहिँ रुसी सामाजिक सञ्जालको वेबसाइट 'भीके'मा अश्लील सामग्रीसँगै राखिएको थियो।

जब बीबीसीले सहयोग आह्वान गरिरहेको व्यक्तिलाई सम्पर्क गर्‍यो, उनीहरूले त्यो ठगी हो भन्ने कुराको खण्डन गरे। उनीहरूले आफूकहाँ कनेक्टिभिटी राम्रो नभएको बताए तर हामीले ट्विटरमा सोधेको प्रश्नहरूको जवाफ गुगल ट्रान्सलेट प्रयोग गर्दै दिएका थिए।

“मेरो उद्देश्य आर्थिक सङ्कलन गर्न सकेँ भने भूकम्प पीडितहरूलाई सहयोग गर्ने हो,” जवाफमा भनियो। “अहिले प्रकोपग्रस्त क्षेत्रमा मानिसहरू चिसोमा बसेका छन्। विशेषगरी बालबालिकाहरूले खान पाएका छैनन्। म यस प्रक्रियालाई रसिदसहित पुष्टि गर्न सक्छु।”

यद्यपि, उनीहरूले हामीलाई अझैसम्म कुनै रसिद वा उनीहरूको परिचयपत्र उपलब्ध गराएका छैनन्।

ट्विटर र पेपाल

ट्विटरमै ठगी गर्ने अन्य केहीले राहत सङ्कलन गर्न खाताहरू बनाएर 'पेपाल' खाताको लिङ्क पोस्ट गरेका छन्।

सोनाटाइपका साइबर सुरक्षा विज्ञ एक्स शर्माका अनुसार ती खाताहरूले 'भिजिबिलिटी' बढाउन समाचार सामग्रीहरू रिट्विट गर्छन् र चर्चित व्यक्तिहरूको ट्विटमा प्रतिक्रिया दिन्छन्।

""उनीहरूले प्रकोप पीडितलाई राहत सङ्कलन गर्ने नाममा नक्कली खाताहरू बनाउँछन्। ती वास्तविक सङ्गठन वा समाचार संस्थाजस्तै देखिन्छन् तर सङ्कलित कोष आफ्नो पेपाल ठेगानामा पठाउँछन्,"" उनले बीबीसीलाई भने।

एउटा उदाहरण @TurkeyRelief हो जुन ट्विटर खाता ज्यानुअरीमा खोलिएको हो र यसका ३१ जना 'फलोअर्स' छन्। उक्त खातामा पेपालमार्फत् सहयोग माग गरिएको छ। सम्बन्धित पेपाल खातामा हालसम्म नौ सय अमेरिकी डलर जम्मा भइसकेको छ। तर, त्यसमध्ये पाँच सय डलर खाता बनाउने व्यक्तिको हो जसले आफ्नै अभियानको निम्ति सहयोग गरे। शर्माका अनुसार “सहयोग सङ्कलक आधिकारिक हो भन्ने देखाउन” त्यसो गरिएको हुनुपर्छ।

भूकम्पबाट प्रभावितहरूलाई सहयोग गर्न चन्दा माग्दै हालसालै सुरु गरिएका १०० भन्दा बढी पेपाल कोषहरूमध्ये यो एक हो। त्यसरी खोलिएका खाताहरूमध्ये केही नक्कली छन्।

दाताहरू विशेषगरी “आफू टर्कीमा रहेको उल्लेख गर्ने खाताहरूबाट” सजग रहनु पर्ने शर्मा बताउँछन्। किनकि सन् २०१६ देखि टर्कीमा पेपाल सञ्चालनमा छैन।

टर्की-सिरिया भूकम्प: ‘यस्तो अवस्थामा डाक्टर हुनु भनेको सबैभन्दा गाह्रो कुरा हो’
सात वर्षअघि सुरु भएको गोरखा भूकम्प शृङ्खलाको अध्ययनले सिकाएका कुराहरू

""टर्की बाहिरबाट पनि पेपाल प्रयोग गरी वास्तविक अभियान सञ्चालन गर्ने संस्थाहरू छन्। तर जब कसैले पेपाल प्रयोग गरेका छन् र आफू टर्कीमा रहेको बताउँछन् तब त्यो सचेत हुनुपर्ने अवस्था हो,” उनी भन्छन्।

नाम नखुलाइएका र निकै कम रकम सङ्कलन भएका खाताहरूबारे पनि सतर्क रहनु पर्ने उनी सुझाव दिन्छन्। वास्तविक सहयोगमा “उल्लेख्य कोष” हुनुपर्ने उनको तर्क छ। तर पनि धेरै पेपाल कोष सङ्कलनकर्ताहरूको खातामा एक सय पाउन्डभन्दा कम देखिने बताइन्छ।

पेपालले ठगीसँग संलग्न खाता निलम्बन गरेको छ। पेपालका एक प्रवक्ताले बीबीसीसँग भने: ""सहयोग सङ्कलनका निम्ति ‍पेपाल प्रयोग गर्ने अधिकांश सङकलनकर्ताहरूको नियत असल छ। तर, त्यहाँ केही यस्ता व्यक्तिहरू‌ पनि छन् जसले मानिसहरूको सहयोगी भावना र उदारतामाथि टेकेर व्यक्तिगत लाभ लिने प्रयास गर्छन्।""

टिकटक: लाइभ गर्न पाउने प्रयोगकर्ताको उमेर हद १६ बाट १८ वर्ष पुर्‍याइयो
सिरियाली शरणार्थीहरूले लाइभस्ट्रिममा मागेका सहयोगबाट टिकटकले नाफा कमाउँदै

""पेपाल लगनशीलताका साथ त्यस्ता खाताहरू छानबिन गर्न र प्रतिबन्ध लगाउन काम गरिरहेको छ। विशेष गरी टर्की र सिरियामा गएको भूकम्पजस्ता घटनाहरूको परिप्रेक्ष्यमा सहयोग रकम आवश्यक कारणहरूमा जाओस् भन्ने हाम्रो उद्देश्य हो।"" यसैगरी ट्विटरले @TurkeyRelief ह्यण्डल भएको ट्वीटर खातालाई पनि प्रतिबन्ध लगाएको छ, तर कम्पनीले यस विषयमा कुनै प्रतिक्रिया जनाएन।

ठगीबाट कसरी जोगिने र कसरी सुरक्षित रूपमा सहयोग गर्ने?"
"१४ फेब्रुवरी २०२३

भारतीय विदेशसचिव विनय मोहन क्वात्रा काठमाण्डू ओर्लिएको पहिलो दिन जस्तै दोस्रो दिन भ्रमण सकेर फर्किनु अघिसम्म राजनीतिक भेटघाटमा निकै व्यस्त देखिए।

पहिलो दिन प्रधानमन्त्री पुष्पकमल दाहाल प्रचण्ड, राष्ट्रपति विद्यादेवी भण्डारी, नेपाली कांग्रेसका सभापति शेरबहादुर देउवा र नेकपा एमालेका अध्यक्ष केपी शर्मा ओलीसँग भेटेका उनी नेपाली समकक्षी नेतृत्वको टोलीसँग द्विपक्षीय वार्तामा सहभागी भए।

उनको दोस्रो दिन राजनीतिक भेटघाटमै केन्द्रित रह्यो।

नेकपा एकीकृत समाजवादीका अध्यक्ष माधवकुमार नेपाल, लोकतान्त्रिक समाजवादी पार्टीका अध्यक्ष महन्थ ठाकुर, उपप्रधानमन्त्री तथा राप्रपा अध्यक्ष राजेन्द्र लिङ्देन र नेकपा माओवादी केन्द्रका वरिष्ठ उपाध्यक्ष तथा उपप्रधानमन्त्री नारायणकाजी श्रेष्ठ लगायतका नेताहरूसँग पनि उनले भेटघाट गरे।

यसअघि नेपालका लागी भारतीय राजदूत रहिसकेकाले भारतीय विदेशसचिव क्वात्राले नेपालका नेता र राजनीतिक दलहरूबारे राम्रो जानकारी राख्ने ठानिन्छ।

कतिपय नेतासँग उनको एक्ला एक्लै छलफल पनि भएको बताइएको छ।

राजनीतिक परिस्थितिसँग मिलेको साइत

उनको नेपाल भ्रमण आन्तरिक राजनीतिबारे अनेक अनुमान भइरहेका बेला हुन पुगेको छ।

पुरानो सत्ता समीकरण फेरिएर अचानक हालको सत्ता गठबन्धन बनेको छ। उक्त नयाँ गठबन्धनको भविष्य अन्योलमा पारिदिने गरी राष्ट्रपतिको चुनाव हुन लागेको छ।

पुरानो सत्ता समीकरण नफेरियोस् भन्ने भारतीय चाहना रहेको भन्ने समाचार र विश्लेषणहरू भएका थिए।

उक्त सन्दर्भ उल्लेख गर्दै नेकपा एमालेको विदेश विभाग सचिव गोपाल खनालले विश्लेषण गरे, “त्यस्तो होइन, यो सरकारसँग पनि हामी उत्ति नै प्राथमिकताका साथ काम गर्न चाहन्छौँ भनी आश्वस्त पार्ने पहिलो प्राथमिकता हुनसक्छ।”

खास गरी दुई ठूला कम्युनिस्ट पार्टी सहितको सरकार बन्दा त्यसमा उत्तरी छिमेकीको भूमिकाबारे पनि समाचारहरू आएकाले त्यसबारे बुझ्ने मनसाय पनि हुनसक्ने उनको बुझाइ छ।

माओवादी केन्द्रको विदेश मामिला विभागका उपप्रमुख राम कार्कीले भारतीय विदेशसचिव क्वात्राको भ्रमणलाई नियमित प्रक्रियाको रूपमा लिएका छन्।

उनले भने, “नेपालको रणनीतिक महत्त्व निकै बढेको देखिएका बेला भएको भारतीय विदेशसचिवको यात्रालाई नेपालका नेताहरूले पनि निकै महत्त्व दिएको देखियो र यस्तो अन्तर्राष्ट्रिय राजनीतिमा हुने गरेकै पनि छ।”

राष्ट्रपति चुनावसँग कुनै सम्बन्ध?

पुरानो सत्ता गठबन्धन भत्किएदेखि कांग्रेस नेताहरू राष्ट्रपतिको चुनावलाई लिएर नयाँ समीकरण भत्काउन प्रयास गर्ने घोषणा सार्वजनिक रूपमै गरिरहेका छन्।

माओवादी केन्द्रको राष्ट्रिय सहमतिको प्रस्तावलाई एमालेबाट राष्ट्रपति हुन नदिने प्रधानमन्त्री प्रचण्डको योजनाको रूपमा अर्थ्याउने गरिन्छ।

त्यसमा भारतीय रुचि पनि मिसिएको चर्चा भइरहँदा दक्षिणी छिमेकका विदेशसचिवको भ्रमणको सम्भावित सम्बन्धबारे चासो पाइन्छ।

तर नेता कार्की ‘दल र नेताहरूले परिपक्वता नदेखाएको र देश हिँड्ने बाटो, प्राथमिकता र रणनीति नछुट्ट्याएको हुनाले २० वर्षदेखि नेपालमा विशेष समय रहेको’ बताउँछन्।

भन्छन्, “नेपालमा जहिल्यै विशेष समय छ। अबको छ महिनापछि कोही विदेशी आयो भने पनि यस्तो बेलामा कसरी आयो भन्ने भइहाल्छ। किन भने केही न केही लफडा परिरहेको हुन्छ।”

त्यसैले भ्रमणलाई राजनीतिक सन्दर्भसँग जोडेर अर्थ लगाउन नहुने उनको धारणा छ।

नेता कार्की व्यङ्ग्य गर्दै भन्छन्, “भारतको लामो समयदेखिको मित्र भन्ने र असाध्यै राष्ट्रवादी भन्नेको पनि हबिगत देख्यौँ हामीले, त्यसले गर्दा त्यो अर्थ नलगाऊँ अहिले।”

सम्भावित राष्ट्रपतिसँग भेट र नेपालको विगत

भारतीय विदेशसचिवले भेटवार्ता गरेका कतिपय नेताहरू भावी राष्ट्रपतिको उम्मेदवारको रूपमा पनि चर्चामा छन्।

तर एमाले विदेश विभाग सदस्य खनालले ‘विगतमा लाग्ने गरेको नेपालमा सूक्ष्म व्यवस्थापन गरेको आरोपबाट भारत अब मुक्त हुन खोजेको’ बुझाइ सुनाए।

भारतले संविधान जारी नहोस् भन्दा जारी भएको हो। त्यस्तै चीनले वामपन्थी गठबन्धन कायम रहोस् भन्ने चाहना राखेको भनिएको थियो।

तर त्यो भत्किएको सन्दर्भ उल्लेख गर्दै खनालले केही वर्षयता नेपालमा आन्तरिक निर्णय भइरहेको विश्लेषण गरे।

नेपाल आफ्नो पुरानो प्रभाव क्षेत्र रहेको र त्यो नियन्त्रण बाहिर नजाओस् भन्ने चाहना राख्नु भारतीय पक्षबाट हेर्दा स्वाभाविक रहेको बताउँदै खनाल भन्छन्, “अहिले भारत नेपालमा यसो गर्न नसक्दा सबै सकिन्छ र यसो गर्‍यो भने पुरानो प्रभाव क्षेत्र पुनर्स्थापित हुन्छ भन्ने ढङ्गले जान सक्ने स्थिति देखिन्न। उनीहरू पनि कोर्स करेक्सनको बाटोमा गएको देख्छु।”

नेपाली कांग्रेसका एक जना नेताले नाम नखुलाउने सर्तमा राष्ट्रपति निर्वाचन र सत्ता समीकरणका मुख्य खेलाडीहरूको नाडी छाम्ने प्रयासको रूपमा भारतीय विदेशसचिव क्वात्राको भ्रमणलाई आफूले हेरेको बताए।

उनले भने, “तर जसरी एक घण्टाभित्रको घटनाक्रमले अघिल्लो गठबन्धन टुट्यो, सत्ता गठबन्धनको भविष्य र त्यससँग जोडिएको राष्ट्रपतिको टुङ्गो पनि त्यसै गरी लाग्ने देख्छु।”"
"प्रधानमन्त्री पुष्पकमल दाहालले ‘नेपालमुखी’ परराष्ट्र सम्बन्ध सञ्चालन गर्ने प्रतिबद्धता व्यक्त गरेका छन्। आफ्ना विगतका कार्यकालमा कतिपय अवस्थामा 'चीनपरस्त' भएको र अमेरिकी अनुदान सम्झौता एमसीसीप्रति अनुदार रहेको आरोप खेपेका उनले यसपालि कस्तो खालको ‘कूटनीतिक व्यवहार’ देखाउलान्?

“आजको दिनमा यहाँ जुन तरिकाले नेपालको राजनीति अघि बढिरहेको छ, अब यहाँ कोही चीनमुखी, भारतमुखी वा अमेरिकामुखीको कुरा छैन। हामी सबैसँग मिलेर काम गर्छौँ।”

प्रधानमन्त्रीका रूपमा शपथ लिएको २४ घण्टा नपुग्दै प्रधानमन्त्री पुष्पकमल दाहालले भारतीय समाचार संस्था एबीपी न्यूजलाई दिएको अन्तर्वार्तामा यस्तो भनेका हुन्।

अन्तर्वार्ताकारले नेपालका प्रधानमन्त्रीलाई भारतको ‘येसम्यान बन्नुपर्ने’ वा 'एन्टी-इन्डिया’ बन्नुपर्ने तर बीचमा बसेर अघि बढ्नु चुनौतीपूर्ण हुने उल्लेख गर्दै प्रश्न गरेपछि दाहालको जबाफ थियो, “सुरुदेखि नै मैले भनिरहेको छु म प्रो-नेपालवाला लाइनमा छु। भारत, चीन र अरू जति पनि हाम्रा अन्तर्राष्ट्रिय मित्रहरूसँग राम्रो सम्बन्ध बनाउनु हाम्रो उद्देश्य हुनेछ।”

दशवर्षे सशस्त्र द्वन्द्वको नेतृत्व गरेका प्रचण्ड तेस्रो पटक प्रधानमन्त्री चुनिएपछि विगतका कार्यकालभन्दा अझ सुझबुझपूर्ण परराष्ट्र सम्बन्ध सञ्चालन गर्ने चुनौती उनीसमक्ष रहेको परराष्ट्र मामिलाका जानकारहरूले बताएका छन्।

प्रचण्ड प्रधानमन्त्री हुँदा चीनलाई कति सहज?

देश सम्बन्धका कतिपय मामिलामा भारत र अमेरिका एकातर्फ र चीन विपरीत कित्तामा उभिएर हालैका महिनाहरूमा प्रकट भइरहेका भूराजनीतिक चासोहरूबारे कैयौँ परराष्ट्र मामिलाका विज्ञहरूले बताउँदै आएका थिए।

दाहालले प्रधानमन्त्रीको रूपमा शपथग्रहण गरेलगत्तै भारतीय प्रधानमन्त्री नरेन्द्र मोदीले उनलाई सामाजिक सञ्जालबाट बधाई दिएका थिए।

चिनियाँ विदेश मन्त्रालयका प्रवक्ताले पनि नयाँ सरकारसँग बेल्ट एन्ड रोड क्षेत्रअन्तर्गत सहकार्य हुने र रणनीतिक साझेदारी विस्तार गरिने उल्लेख गरेका थिए।

काठमाण्डूस्थित अमेरिकी राजदूतावासले प्रचण्डलाई बधाई दिँदै नेपालको लोकतान्त्रिक परम्परालाई बलियो बनाउन आफ्नो समर्थन रहने उल्लेख गरेको छ।

चुनावअघिदेखि नेपाली कांग्रेसका सभापति शेरबहादुर देउवासँग सहकार्य गरिरहेका प्रचण्डले आफ्नो नेतृत्वमा सरकार बनाउनका लागि कटु आलोचक रहँदै आएका एमाले अध्यक्ष केपी ओलीसँग अन्तिम घडीमा हात मिलाएका थिए।

पदीय भागबन्डामा उत्पन्न विवादका कारण गठबन्धन टुटेको भनिएको भए पनि कतिपयले त्यसमा ""बाह्य प्रभावको पनि आंशिक भूमिका"" हुनसक्ने आशङ्का गरेका छन्।

सेन्टर फर साउथ एशियन स्टडीजका निर्देशक निश्चलनाथ पाण्डेले कमजोर बहुमतमा बनेको मिलीजुली सरकार भएकाले आन्तरिक स्थिरतालाई प्रचण्डले जोड दिनुपर्ने बताए।

उनी भन्छन्, “दुईवटा मूल कम्युनिष्ट पार्टी मिलेर सरकार बनेको हुनाले चीनका लागि अलिकति सहज हुन्छ जस्तो लाग्छ। तर सरकार कमजोर छ, धेरै विचारधारा मिलेर बनेको छ त्यही भएर वैचारिक एकरूपता सरकारमा हुँदैन भनेर शक्तिराष्ट्रहरूले बुझेका हुन्छन्।”

उनले थपे, “अनि यो ढल्यो भने पनि यस्तै खालको मिलीजुली सरकार ज्यादै कमजोर परिस्थितिमा निर्माण हुने भएकाले कतै हामी ताजा जनादेशमा गइरहेका त छैनौँ भन्ने आवाज आइसकेको छ।”

नेपाल-भारत सम्बन्धमा कस्तो प्रभाव?

आफ्नो दलले नेतृत्व गरेको १० वर्षको द्वन्द्वको अधिकांश समय भारतमा आश्रय लिएका प्रचण्ड दिल्लीले नेपालका संसद्‌वादी दलहरूसँग सहजीकरण गरिदिएको १२ बुँदे समझदारीको मार्गचित्रबाट शान्तिप्रक्रिया र राजनीतिक मूलधारमा आएका हुन्।

पहिलो संविधानसभाबाट सबैभन्दा ठूलो दल बनेपछि प्रचण्डले ""क्रमभङ्ग भएको"" भन्दै बेइजिङलाई आफ्नो पहिलो विदेश भ्रमणको गन्तव्य बनाएका थिए।

त्यस बेला उनी नेतृत्वको सरकारले नेपाली सेनाका प्रधानसेनापतिलाई कारबाही गर्ने प्रकरणसम्म आइपुग्दा प्रचण्ड र दिल्लीको सम्बन्धमा ज्यादै चिसोपन देखिएको थियो।

त्यसपछि कांग्रेसका सभापति शेरबहादुर देउवाको समर्थन जुटाएर दोस्रो पटक प्रधानमन्त्री बन्न उनले सात वर्ष कुर्नुपर्‍यो।

अघिल्लो चुनावमा पनि प्रचण्डको दल माओवादी केन्द्र तेस्रो ठूलो पार्टी बनेको थियो। तर त्यसलगत्तै उनको दलले ओलीको एमालेसँग एकीकरण गरेको थियो।

उक्त एकीकरण र त्यसपछिको समयमा चिनियाँ कम्युनिस्ट पार्टीले नेपालमा वैचारिक छलफल अघि बढाएको थियो।

भारतसँगको तिक्ततापूर्ण नक्सा विवादपछि नेपालले कालापानी, लिपुलेक र लिम्पियाधुरा क्षेत्र समेटेर अलग्गै नक्सा जारी गरेको थियो।

पछि नेकपाभित्रको अन्तर्द्वन्द्वले दुई कम्युनिस्ट पार्टीलाई पुरानै अवस्थामा विभाजित हुन पुगेका थिए।

सर्वोच्च अदालतको परमादेशमार्फत् शेरबहादुर नेतृत्वको सरकार बनेपछि नेपालको राजनीति र यहाँ देखा परिरहेको वैदेशिक शक्ति सन्तुलनले नयाँ दिशातिर उन्मुख भएको देखिएको थियो।

अहिले प्रधानमन्त्री बनेपछि भारतीय सञ्चारमाध्यमलाई दिएको अन्तर्वार्तामा प्रचण्डले आफ्नो पहिलो विदेश भ्रमण दिल्लीबाट हुने सङ्केत गरेका छन्।

दिल्लीस्थित विश्लेषक कन्स्टेन्टिनो ज्याभिअरले नेपाल-भारत सम्बन्ध दुई देशका आन्तरिक राजनीतिक परिवर्तनहरूलाई सहजै स्वीकार गर्न सक्ने ""परिपक्व"" अवस्थामा रहेको भन्दै ट्वीट गरेका छन्।

उनले लेखेका छन्, “प्रधानमन्त्री दाहाल र अरू नेता/पार्टीहरूलाई भारत वा चीन मुखी/विरोधी भन्नु अल्पदृष्टि हो। सहमतीय र लोकप्रियतावादमा आधारित विदेश नीतिअन्तर्गत नेपालले असंलग्नतासम्बन्धी प्रयोग निरन्तर गरिरहनेछ।”

उनले नेपालको आन्तरिक मामिलामा भारतको ‘संलग्नता’ घट्दै गए पनि अझै पनि नेपालमा कतिपयले सबै परिवर्तनमा दिल्लीको हात देख्ने टिप्पणी गरे।

विभिन्न विचारधारा भएका पार्टी सरकारमा आएको र तीमध्यै कैयौँ नयाँ रहेकाले तिनीहरूसँग सम्बन्ध विस्तार गर्नु र सरकारको राजनीतिक वैचारिक मत थाहा पाउनु दिल्लीका लागि चुनौती हुने पाण्डेको भनाइ छ।

नयाँ सरकारमा प्रचण्डको परराष्ट्रनीति कस्तो हुन्छ?

नेपाल परराष्ट्र मामिला अध्ययन प्रतिष्ठानका भूतपूर्व उपकार्यकारी निर्देशक रूपक सापकोटा पछिल्लो समयमा माओवादी केन्द्रका अध्यक्ष प्रचण्डले नेपालको राष्ट्रिय स्वार्थको जगेर्ना गर्ने र दुवै छिमेकीका स्वार्थ पनि नेपालले सम्बोधन गर्ने हिसाबको सुझबुझपूर्ण परराष्ट्रनीतिको पक्षमा आफूलाई उभ्याएको बताउँछन्।

उनले भने, “विगतका कार्यकालहरूको अनुभवका आधारमा हेर्दाखेरि जुन प्रकारको उतारचढाव उहाँको आफ्नै राजनीतिक जीवनमा पनि आयो र क्षेत्रीय र वैश्विक राजनीतिमा पनि जुन फेरबदल आयो...अझ बढी परिपक्व, सन्तुलित र सुझबुझपूर्ण कूटनीति सञ्चालन गर्नुपर्ने परिस्थिति छ।”

पुन: पार्टी अध्यक्ष चुनिएका प्रचण्ड भन्छन्, 'आफूलाई सम्भवतः अन्तिम अवसर'
आत्मालोचना गर्दै प्रचण्डले औँल्याएका माओवादीका चार कमजोरी के हुन्

महाशक्तिराष्ट्र अमेरिका र उसको प्रतिद्वन्द्वी रहेको चीनबीचको कटुता अनि भारत र चीनबीच सीमाक्षेत्रमा देखिएका तनावजस्ता अन्तर्राष्ट्रिय परिस्थितिहरू उल्लेख गर्दै सापकोटाले वैदेशिक सम्बन्ध सञ्चालनमा ""अमुक मुलुक वा पार्टीसँगको सम्बन्धलाई मात्रै ध्यान दिन नहुने"" जनाए।

सापकोटा भन्छन्, “एउटा कम्युनिस्ट पार्टीको नाताले उहाँले नेतृत्व गर्ने पार्टीको एउटा विचारधारात्मक झुकाव, संलग्नता वा पक्षधरता हुनसक्छ। तर परराष्ट्र सम्बन्धमा त्यो प्रकारको कुनै अमुक मुलुक वा पार्टीसँगको मात्रै सम्बन्धलाई भन्दा पनि देशका हिसाबले वा अन्तर्राष्ट्रिय सम्बन्धमा अहिले हाम्रो मुलुकले अवलम्बन गरिरहेको पञ्चशीलको सिद्धान्तमा आधारित विदेशनीतिअन्तर्गत सम्बन्ध राख्नुपर्छ।”

उनले भारतीय नेतृत्वसँग पनि प्रधानमन्त्री प्रचण्डले दुई देशबीच नसुल्झिएका सीमा विवाद, प्रबुद्ध समूहको प्रतिवेदन हस्तान्तरणजस्ता विषय अघि बढाउने प्रयास गर्ने आफूलाई लागेको बताए।

त्यसका लागि झन्डै ६० अर्ब अनुदान पाएको पूर्वाधार निर्माण कार्यक्रम अमेरिकी मिलेनीअम च्यालेन्ज कर्पोरेशन, विश्वव्यापी चिनियाँ पूर्वाधार लगानी परियोजना बेल्ट एन्ड रोड इनिसिएटिभजस्ता लगानीका अन्य परियोजना अघि बढाउनु पर्ने उनले बताए।"
"चिनियाँ सुरक्षा अवधारणा ग्लोबल सेक्युरिटी इनिसिएटिभ (जीएसआई)लाई समर्थन गर्न बेइजिङले गरेको अनुरोधमा नेपालले आफ्नो देश कुनै पनि सुरक्षा गठबन्धनमा सहभागी हुन नसक्ने जबाफ दिँदै चिनियाँ प्रस्ताव अध्ययनकै चरणमा रहेको जनाएको छ।

बेइजिङस्थित नेपाली राजदूत विष्णुपुकार श्रेष्ठले चिनियाँ विदेशमन्त्रालयको एशिया मामिलाका निर्देशक लिऊ जिनसोङसँग भएको छलफलका बारेमा नेपालले जीएसआईबारे अझै अध्ययन गरिरहेको जबाफ दिएका हुन्।

हालैका महिनाहरूमा चीनले नेपाललाई उक्त सुरक्षा अवधारणालाई समर्थन गर्न अनुरोध गरेका विवरण आएका छन्।

प्रधानमन्त्री शेरबहादुर देउवा नेतृत्वको सरकार रहेका बेला गएको सेप्टेम्बरमा राष्ट्रपति विद्यादेवी भण्डारीले चिनियाँ कम्युनिष्ट पार्टीले आयोजना गरेको जीएसआई जोडिएको एउटा सम्मेलनमा सन्देश पठाएकी थिइन् जसबारे विभिन्न कोठबाट टिप्पणी र प्रश्न गरिएको थियो।

अहिले किन जीएसआईको चर्चा भइरहेको छ?

अघिल्लो बिहीवार चिनियाँ विदेश मन्त्रालयको एशिया मामिला निर्देशकले बेइजिङस्थित नेपाली राजदूतसँग भेटेका थिए।

त्यसक्रममा उनले चीनले अघि सारेको ग्लोबल डिभलप्मेन्ट इनिसिएटिभ र ग्लोबल सेक्युरिटी इनिसिएटिभको कार्यान्वयनलाई संयुक्त रूपमा प्रवर्धन गर्न प्रस्ताव राखेका थिए।

माओवादी केन्द्रका अध्यक्ष प्रचण्ड नेतृत्वको सरकार बने लगत्तै चीनले आफ्नो सुरक्षा अवधारणामा नेपालको पनि साथ खोजेपछि त्यसलाई अर्थपूर्ण मानिएको छ।

‘नेपाल एन्ड द जिओस्ट्राटिजिक राइभलरी बिट्विन इण्डिया एण्ड चाइना’ नामक पुस्तकका लेखक सञ्जय उपाध्याय चीनले उक्त प्रस्ताव अहिलेको समयमा राख्नुलाई दुईवटा कोणबाट हेर्न सकिने बताउँछन्।

उनले भने, “एकातिरबाट हेर्दा चीनले यति ठूलो अनुरोध नेपालका प्रधानमन्त्रीले संसद्‌बाट विश्वासको मत नलिँदैको अवस्थामा राख्नसमेत सहज महसुस गरिरहेको देखिन्छ। अर्कोतर्फ, यसले बेइजिङको चिन्तालाई पनि सङ्केत गर्छ।”

उनले थपे, “सम्भवत, चीन यो गठबन्धनको स्थायित्वमा एकदमै विश्वस्त छैन। त्यही भएर उसले आफ्नो स्वार्थ अनुकूल हुने बढीभन्दा बढी सम्झौता र समझदारीमा सरकारलाई तत्कालै बाँध्न चाहन्छ।”

चिनियाँ अनुरोधबारे नेपाली राजदूतले के जबाफ दिए?

बेइजिङबाट बीबीसीलाई दिएको अन्तरवार्तामा नेपाली राजदूत श्रेष्ठले जीएसआईलाई नेपाल सरकारले अध्यययन नै गरिरहेको जबाफ आफूले दिएको बताए।

उनका अनुसार असंलग्न परराष्ट्र नीति नेपालको आधारभूत चरित्र हो र नेपालले कुनै पनि सैन्य गठबन्धन वा सुरक्षा छाताभित्र सहभागिता जनाउने छैन।

श्रेष्ठले थपे, “मैले उनलाई (लिऊ जिनसोङ)लाई सिधै भने - हाम्रो देश असंलग्नता पक्षधर राष्ट्र हो। हामी कुनै पनि सुरक्षा वा सैन्य अवधारणामा सहभागी हुन सक्दैनौँ। मैले एमसीसी (अमेरिकी अनुदान मिलेनिअम च्यालनेन्ज कर्पोरेशन) का बेलामा नेपालमा जुन कुराकानी चलेको थियो त्यो तपाईँलाई थाहा छ होला भनेर पनि भनेँ।”

उनी भन्छन्, “कुनै सुरक्षा छाताभित्र नेपाल जाँदैन किनभने त्यो नेपालको परराष्ट्र नीतिको सिद्धान्त विपरीत हुन्छ। तर सुरक्षाभन्दा जसरी तपाईँहरूले खाद्य सुरक्षा, सामाजिक सुरक्षाको कुरा गरेका छौँ भनेको सुन्दा त्यो राम्रै छ। तर हामी यसबारे अध्ययन गरिरहेका छौँ भनेर जबाफ दिएको थिएँ।”

उपाध्याय जस्ता परराष्ट्र मामिलाका कैयौँ विज्ञहरूले नेपालले चिनियाँ सुरक्षा अवधारणालाई समर्थन गर्नु प्रत्युत्पादक हुने ठान्छन्।

अघिल्लो वर्ष नेपाल अमेरिकासँगको एउटा सुरक्षा कार्यक्रममा आबद्ध भएका विवरण आएपछि चौतर्फी विरोध भएको थियो।

उक्त विवादमा नेपाली सेनासमेत तानिएपछि सरकारले स्टेट पार्टनरशिप प्रोग्राम एसपीपी नामक रक्षा साझेदारी कार्यक्रमबाट अलग हुने निर्णय लियो।

उपाध्यायले भने, “असंलग्नताको आधारभूत सिद्धान्त अझै पनि नेपालका लागि उपयुक्त छ। चीन, अमेरिका वा कुनै पनि शक्तिको सुरक्षा/सैन्य गठबन्धनबाट नेपाल अलग हुनुपर्छ।”

उनले थपे, “एसपीपीलाई अस्वीकार गरेर जीएसआईमा आबद्ध हुनुले हाम्रो विदेश नीतिलाई ठट्टा बनाइ दिनेछ। त्योभन्दा खराब, त्यसले नेपालको राष्ट्रिय स्वार्थको समेत अवमूल्यन गर्नेछ।”

परराष्ट्र मामिला अध्ययन प्रतिष्ठानका पूर्व उपकार्यकारी निर्देशक रूपक सापकोटा उक्त चिनियाँ अवधारणाको विस्तृत विषयवस्तु अझै बाहिर नआइसकेको बताउँछन्।

उनले भने, “नेपालले पहिला यो कस्तो अवधारणा हो, यसले सुरक्षाका कुनकुन क्षेत्रमा प्रभाव पार्छ भनेर प्रष्ट हुनुपर्छ। सामरिक सहकार्यबाट अलग्गै रहनुपर्छ भनेर मैले पहिलेदेखि भन्दै आएको छु।”

उनले थपे, “पहिला चिनियाँ पक्षले नेपालसँग कस्तो प्रकारको सहकार्य चाहेको हो र त्यसमा समावेश विषयवस्तु र तिनको दायरा के हुन् भन्नेमा जानकारी लिनु वाञ्छनीय हुन्छ जस्तो लाग्छ।”

जीएसआई के हो?

चिनियाँ मुखपत्र सिन्ह्वाका अनुसार सन् २०२२ को एप्रिलमा चीनको हेनानमा सम्पन्न बोआओ फोरम फर एशियाको वार्षिक सम्मेलनमा प्रमुख वक्ता रहेका राष्ट्रपति सी जिनपिङले उक्त सुरक्षा अवधारणा प्रस्ताव गरेका थिए।

जीएसआई विश्व हितका लागि चीनले प्रस्तुत गरेको अर्को अवधारणा रहेको भन्दै राष्ट्रपति सीले त्यसले मानवताको साझा भविष्य निर्माणका लागि महत्त्वपूर्ण भूमिका खेल्ने बताएका थिए।

सिन्ह्वाले उक्त अवधारणाले ६ वटा क्षेत्रमा प्रतिबद्धता प्रवर्द्धन गरेको जनाएको छ।

साझा, विस्तृत, सहकार्यमुलक र दिगो सुरक्षा अवधारणाप्रति प्रतिवद्ध रहँदै विश्व शान्ति र सुरक्षा कायम गर्न मिलेर काम गर्ने
सबै देशहरूको सार्वभौमसत्ता र भूअखण्डताप्रति सम्मान गर्न प्रतिवद्ध रहने, आन्तरिक मामिलामा हस्तक्षेप नगर्ने र विभिन्न देशका नागरिकले स्वतन्त्रतापूर्वक निर्णय गरेका विकासका पथ र सामाजिक प्रणालीलाई सम्मान गर्ने
राष्ट्रसङ्घको बडापत्रका उद्देश्य र सिद्धान्तप्रति प्रतिवद्ध रहने, शीतकालीन मानसिकतालाई अस्वीकार गर्ने, एकपक्षियतावाद को विरोध गर्ने र सामूहिक राजनीति वा समूहमार्फतको मूठभेडलाई अस्वीकार गर्ने
सबै देशका वैधानिक सुरक्षा चासोलाई गम्भीरतापूर्वक लिन प्रतिवद्ध रहने, सुरक्षाको अक्षुण्णताको सिद्धान्तलाई सम्मान गर्ने, सन्तुलित, प्रभावकारी र दिगो सुरक्षा खाका निर्माण गर्ने र आफ्नो सुरक्षा अर्कोको सुरक्षालाई आँच आउने गरी अघि बढाउने कदमको विरोध गर्ने
असमझदारी र विवाद शान्तिपूर्ण ढङ्गले वार्ता र छलफलमार्फत हल गर्ने, शान्तिपूर्ण रूपमा सङ्कट समाधानका सबै प्रयासलाई समर्थन गर्ने, दोहोरो मापदण्डलाई अस्वीकार गर्ने र गलत ढङ्गले प्रयोग गरिएका एकपक्षीय प्रतिबन्ध र अदालती क्षेत्राधिकार प्रयोगको विरोध
परम्परागत र गैर परम्परागत क्षेत्रमा सुरक्षा कायम गर्न प्रतिवद्ध रहने र आतङ्कवाद, जलवायु परिवर्तन र बायोसेक्युरिटि जस्ता क्षेत्रीय विवाद र अन्तर्राष्ट्रिय विवादमा मिलेर काम गर्ने

के अमेरिका लक्षित अवधारणा हो?

राष्ट्रपति सीको उक्त अवधारणा बाहिर आएपछि अमेरिकी विदेश मन्त्रालयका प्रवक्ताले चीनले यसैवर्षको सुरुमा युक्रेनमा हमला गरेको रुससँग मिल्दो शैलीको धारणा राखेको प्रतिक्रिया दिएका थिए।

भारतको एउटा प्रमुख अखबार द हिन्दूले चिनियाँ अधिकारीहरूलाई उद्धृत गर्दै उक्त सुरक्षा अवधारणाले अमेरिकी नेतृत्वमा बनेको जापान, अस्ट्रेलिया र भारत सम्मिलित सुरक्षा समूह क्वाड र अमेरिकाले एशिया प्रशान्त क्षेत्रमा अघि बढाएको इन्डो प्यासिफिक रणनीतिलाई चुनौती दिने उद्देश्य राखेको विवरण प्रकाशित गरेको छ।

एप्रिलमा प्रकाशित उक्त खबरमा चिनियाँ विदेशमन्त्री वाङ यीले जीएसआईलाई व्याख्या गर्दै सरकारी मुखपत्र पिपल्स डेलीमा लेखेको एउटा लेखलाई उद्धृत गरिएको छ।

त्यसमा विदेशमन्त्री वाङले “केही देशहरू विशिष्ट सानो वृत्त वा सानो टोली बनाएर अघि बढ्न लालायित छन्” भनेर लेखेका थिए।

विगतमा चिनियाँ अधिकारीहरूले क्वाड र अस्ट्रेलिया, यूके र अमेरिका सम्मिलित अकस जस्ता समूहलाई लक्षित गरी त्यस्ता धारणा राख्ने गरेको द हिन्दूले जनाएको छ।

भूराजनीतिक विषयमा दखल राख्ने लेखक सञ्जय उपाध्याय जीएसआईका कतिपय विषय नेपाललाई सुन्दा राम्रो लाग्ने भएपनि उक्त अवधारणामा ज्यादै धेरै अस्पष्टता रहेको ठान्छन्।

उनले भने, ""सार्वभौमसत्ता र भौगोलिक अखण्डताको सम्मान गर्ने र राष्ट्रसङ्घको उद्देश्य र सिद्धान्तलाई सम्मान गर्ने जस्ता कैयौँ विषय नेपालका लागि राम्रा छन्। तर सुरक्षा सम्बन्धी केही विषय ज्यादै नै अस्पष्ट छन्। त्यसबाहेक फरक फरक देशहरू जसका अलग अलग खालका सुरक्षा चिन्ता र प्राथमिकताहरू छन् तिनमा जीएसआई कसरी कार्यान्वयन गरिन्छ भन्ने अर्को अस्पष्टता छँदैछ।”

अमेरिका र चीनबीचको टकराव, दुई छिमेकी भारत र चीनबीचको सीमा तनाव र रुस-युक्रेन तनावले निम्त्याएको चुनौतीपूर्ण अन्तर्राष्ट्रिय परिवेशका माझ जीएसआई जस्ता अवधारणाबाट टाढै बस्नु नेपालको हितमा हुने कतिपय विज्ञहरू बताउँछन्।

उपाध्यायले भने, “नेपालजस्तो देशका लागि जीएसआईले चीन नेतृत्वको सुरक्षा गठजोडको छनक दिएको छ जसबाट हाम्रो परराष्ट्र नीति परम्परागत रूपमा नै टाढा रहँदै आएको छ। एकदमै सही अवधारणा नै हुन्थ्यो भनेपनि यस्तो अस्पष्ट स्वरूपमा जीएसआईलाई सोचविचार गर्न पनि कठिन छ।”

नेपाललाई परेको अप्ठेरो

यसअघि अमेरिकी सरकारले प्रस्ताव गरेको करिब ६० अर्ब रुपैयाँ बराबरको अनुदान सम्झौता मिलेनिअम च्यालेन्ज कर्पोरेशन (एमसीसी) नेपालले अनुमोदन गर्दा त्यसलाई लिएर बेइजिङ र वाशिङ्टन डीसीको भूराजनीतिक द्वन्द्व काठमाण्डूमा प्रकट भएको थियो।

अमेरिकाले सडक र विद्युत् लाइन निर्माण सम्बन्धी पूर्वाधारमा लगानी गर्ने उक्त कार्यक्रममा कुनै सैन्य पाटो नरहेको स्पष्टीकरण दिएपछि नेपालको संसद्ले गएको वर्ष सो अनुदानलाई संसद्‌बाट अनुमोदन गरेको थियो।

सन् २०१८ मा तत्कालीन परराष्ट्रमन्त्री प्रदीप ज्ञवालीलाई वाशिङ्टन डीसी निम्त्याएर अमेरिकी विदेशमन्त्रीले ‘स्वतन्त्र, खुल्ला र समृद्ध इन्डो प्यासिफिकमा नेपालको केन्द्रीय भूमिका रहने’ धारणा राखेका थिए।

त्यसबेला उनले आफूले नेपाली परराष्ट्रमन्त्रीसँग उत्तर कोरिया सहितका विश्वव्यापी मुद्दाबारे छलफल गरेको बताएपछि कैयौँ परराष्ट्र विज्ञहरूले त्यसलाई अर्थपूर्ण रूपमा लिएका थिए।

अघिल्लो वर्ष स्टेट पार्टनरशिप कार्यक्रम नामक नेपाली सेना र अमेरिकाबीचको सुरक्षा साझेदारी कार्यक्रमबाट नेपाल पछाडि हट्नुअघि त्यसको विपक्षमा दिल्ली र बेइजिङ एक ठाउँमा उभिएका कतिपय विश्लेषकहरूले बताउने गरेका छन्।"
"नेपाल र अमेरिकाबीचको सम्बन्धको विश्लेषण गर्दा परराष्ट्र मामिलाका कैयौँ विश्लेषकहरूले चीनको चर्चा गर्न कहिल्यै छुटाउँदैनन्।

उनीहरूका भनाइमा दुई शक्तिशाली मुलुक चीन र भारतबाट घेरिएको अनि चीनको संवेदनशील तिब्बत पठारसँग सिमाना कायम भएकाले नेपालको भूराजनीतिक महत्त्व छ।

चीन र अमेरिकाबीच हालैका वर्षहरूमा प्रतिस्पर्धा बढिरहँदा त्यसको बाछिटा नेपालसम्म पनि आइपुगेका टिप्पणी हुने गरेका छन्।

यस्तोमा हालैका महिनाहरूमा अमेरिकातर्फबाट एकपछि अर्को उच्चस्तरीय भ्रमणहरू नेपालमा भइरहेका छन्।

तीनजना अमेरिकी राष्ट्रपतिहरू बाइडन, ओबामा र बुशको कार्यकालमा विभिन्न महत्त्वपूर्ण ओहदामा रहेकी राजनीतिक मामिला सम्बन्धी अमेरिकी उपविदेशमन्त्री भिक्टोरिया नुल्याण्ड दुई दिने भ्रमणमा काठमाण्डू आइपुगेकी छन्।

सन् २०२२ मा नेपाल-अमेरिका दौत्य सम्बन्ध स्थापना भएको ७५ वर्ष पूरा भएको भन्दै यस्ता भ्रमणहरू आपसी सम्बन्ध थप मजबुत बनाउने कूटनीतिक आदानप्रदान रहेका दुवै देशका अधिकारीहरूले बताउँदै आएका छन्।

अघिल्लो वर्ष नै नेपालको संसद्ले लामो विवादपछि झन्डै ६० अर्ब रुपियाँ बराबरको अमेरिकी मिलेनिअम च्यालेन्ज सम्झौता (एमसीसी) अनुमोदन गरेको थियो।

तर त्यसको केही महिनापछि स्टेट पार्टनरसिप प्रोग्राम (एसपीपी) नामक अमेरिकी सुरक्षा कार्यक्रमबाट नेपाल अलग भएको थियो।

दुवै समयमा बेइजिङकोतर्फबाट सार्वजनिक रूपमा नै गहिरो चासोहरू व्यक्त भएका थिए।

‘चीनको प्रभाव कम बनाउनु प्रमुख नीतिगत प्राथमिकता’

वाशिङटन डीसीस्थित एक थिङ्क ट्याङ्क विल्सन सेन्टरको दक्षिण एशिया इन्स्टिच्युटका निर्देशक माइकल कुगलम्यानले अमेरिका र चीनबीच प्रतिस्पर्धा तीव्र भइरहँदा वाशिङटनको विदेश नीति चिनियाँ सन्दर्भबाट हेर्ने क्रम बढेको र त्यो दक्षिण एसिया नीतिको हकमा पनि लागु हुने बताए।

बीबीसी न्यूज नेपालीसँगको इमेल कुराकानीमा उनले भने, “अमेरिकाको लागि नेपाल एउटा त्यस्ता देशहरूमध्ये एक हो जहाँ पछिल्ला वर्षहरूमा चिनियाँ प्रभाव र लगानी बढिरहेको छ। अमेरिकी अधिकारीहरू अमेरिका र काठमाण्डूबीचको कूटनीतिक सम्बन्धलाई प्रगाढ बनाउँदै नेपालमा बढ्दै गइरहेको चिनियाँ प्रभावलाई पछाडि धकेल्न उत्सुक छन्।”

उनले थपे, “अमेरिकीहरूले के पनि अपेक्षा गरिरहेका छन् भने परम्परागत रूपमा उसको प्रभाव बढी भएको देश नेपालमा भारतले पनि चिनियाँ प्रभाव कम गर्न अझ धेरै भूमिका खेल्नसक्छ।”

नेपालको आन्तरिक राजनीतिबारे कस्तो चासो

कुगलम्यान नेपालमा चीनलाई चुनौती दिने र उसको बढ्दो प्रभावलाई पछि धकेल्ने विषय वाशिङटनको उच्च नीतिगत प्राथमिकतामा परेको ठान्छन्।

उनले भने, “नेपालमा बेइजिङको प्रभाव बढ्नुको कारणले मात्रै वाशिङटनलाई यो महत्त्वपूर्ण भएको होइन। बेइजिङलाई फाइदा पुग्नसक्ने हालैको नेपाली आन्तरिक राजनीतिक घटनाक्रमका कारण पनि यस्तो भएको हो।”

“त्यसमा पूर्व विद्रोही नेता प्रचण्ड प्रधानमन्त्री बन्नु र कैयौँ वामपन्थी दलहरू एक ठाउँमा आएको घटनाक्रम पर्छन्। बेइजिङ स्वयंले नेपालमा वामपन्थी दलहरूलाई एकबद्ध बनाउन सहयोग गर्ने चाहना राखेको थियो र स्पष्ट रूपमा उसले सफलता हासिल गरेको छ।”

उनी थप्छन्, “यो अमेरिका र भारत दुवैका लागि चिन्ताको विषय हो।”

‘चिनियाँ परियोजनालाई चुनौती दिने रणनीति’

कुगलम्यानले मिलेनियअम च्यालेन्ज सम्झौता अन्तर्गत नेपाललाई अनुदान दिएको अमेरिकाले आगामी दिनमा नेपालमा थप लगानी गर्नसक्ने टिप्पणी पनि गरे।

उनले अगाडि भने, “वाशिङटनका लागि एउटा प्रमुख उद्देश्य नेपालले बेइजिङतर्फ अति झुकाव नराख्ने कुरा सुनिश्चित गर्नु हो। अन्तत वर्षौँपछि नेपालले एमसीसी पूर्वाधार सम्झौता अनुमोदन गरेपछि वाशिङटनले काठमाण्डूलाई आफ्नो इन्डो प्यासिफिक नीतिको हिस्सा ठान्छ।""

उनले थपे, “अमेरिकी अधिकारीहरू एमसीसी परियोजनाहरूले चीनले अहिले अघि बढाइरहेका र भविष्यमा बढाउने ठानिरहेका परियोजनाहरूलाई चुनौती दिनसक्ने अपेक्षा गर्छन्”

“त्यस्ता परियोजनाले भविष्यमा थप अमेरिकी लगानीका लागि बाटो खोल्नसक्ने र सम्भवत: इन्टरन्याश्नल डिभलपमेन्ट फाइन्यान्स कर्पोरेशन,जुन बेइजिङको बीआरआई परियोजनालाई चुनौती दिने यूएस इन्डो प्यासिफिक नीतिको अवयव हो, त्यसमार्फत थप अमेरिकी लगानी आफूले उपलब्ध गराउनसक्ने ठान्छन्।”

'ब्याकफायर इन नेपाल: हाउ इन्डिया लस्ट द प्लट टू चाइना' नामक पुस्तकका लेखक सञ्जय उपाध्याय तिब्बतसँग सिमाना जोडिएको र कैयौँ तिब्बती शरणार्थीहरूको बसोबास नेपालमा रहेकाले पनि नेपालमा अमेरिकाको चासो निरन्तर रहँदै आएको टिप्पणी गर्छन्।

उनले भने, “मलाई लाग्छ जब तिब्बती नेता दलाई लामाको उत्तराधिकारी चयन गर्ने बेला हुन्छ, त्यो अमेरिकीहरूका लागि एउटा ठूलो अवसर हुनेछ। उनीहरूले नेपाललाई मित्रवत राखेर आफ्नो भूमिका देखाउनसक्छन्। जस्तो कि परम्परागत शैलीबाट नै उत्तराधिकारी चयन गरियो भने त्यसका लागि चार पाँच वर्ष लाग्छ।”

उनले थपे, “त्यो चार पाँच वर्षमा चीनलाई त्यही विषयमा अल्झाउन सकियो भने अरू विषय जस्तै ताइवान लगायतमा उनीहरूले दबाव दिन सक्दैनन् भन्ने बुझाइ हुनसक्छ। त्यसका लागि चिमोटिरहन पनि नेपाल उर्वर भूमि छ।”

सन् १९६० कै दशकमा अमेरिकाले तिब्बती खम्पा विद्रोहलाई साथ दिएको थियो र संसारभरका तिब्बती समुदायको मानवअधिकार र संस्कृतिको संरक्षण गर्ने सहितका प्रतिवद्धता गरिएको विशेष कानुन उसले कार्यान्वयन गरिरहेको छ।

के नेपाललाई लिएर चीनले अमेरिकालाई झस्काएको छ?

उपाध्याय एमसीसीको संसदीय अनुमोदनमा देखा परेको गतिरोध र वामपन्थी दलहरूको एकता जस्ता कारण अमेरिका पछिल्लो समयमा नेपालमा अलि बढी सक्रिय देखिएको ठान्छन्।

उनले भने, “राष्ट्रपति ओबामाको पालामा एसिया पिभट भन्ने एउटा नीति आयो। त्यसबेला देखि नै उनीहरूले चीनले तेस्रो विश्वमा सहायताहरू दिएर तीनलाई आफ्नो गठबन्धनमा लैजान थालेको अर्थमा लिए। त्यस्ता देशहरू चिनियाँ ढाँचामा जानसक्लान् कि भन्ने चिन्ता पनि उनीहरूमा थियो।”

उनले थपे, “नेपालमा माओवादी र एमाले मिलेर प्रचण्ड बहुमतकै सरकार बन्ने अवस्था आयो। त्यो बेला त्यसमा चिनियाँ हात छ भनेर पनि उनीहरू झस्किए। पछि चिनियाँ राष्ट्रपतिको नेपालमा भ्रमण भयो। हरेक क्षेत्रमा गम्भीर रूपमा चुनौती दिनसक्ने चिनियाँहरू भए भन्ने बुझाइ रहेको हुनसक्छ।”

झन्डै ६० अर्ब रुपियाँ बराबरको एमसीसीबाहेक अमेरिकाले उसको सहायता निकाय यूएसएडमार्फत सन् २०२२ देखि पाँच वर्षका लागि झन्डै ८० अर्ब रुपियाँ बारबारको परियोजना सञ्चालन गर्ने प्रतिवद्धता जनाएको छ।

सन् २०१५ देखि सन् २०२० सम्मको पाँच वर्षमा नेपाललाई अनुदान र ऋणसहित झन्डै ५० अर्ब रुपियाँ उपलब्ध गराएको बेइजिङले हाल ऊर्जा, सम्पर्क सञ्जाल जस्ता परियोजनामा लगानी गरिरहेको छ।

अमेरिकाले नेपाललाई लगाएको त्यो गुन

नेपाल र संयुक्त राज्य अमेरिकाले सन् १९४७ मा औपचारिक कूटनीतिक सम्बन्ध कायम गरेका थिए।

उपाध्यायका अनुसार राणाशासनकालमा त्यसरी नेपालसँग सम्बन्ध गाँसेर अमेरिकाले महत्त्वपूर्ण गुन लगाएको हो।

उनले भने, “त्यो कूटनीतिक सम्बन्ध कायम भएको आधारमा हाम्रो सार्वभौमसत्ता पनि एक किसिमले प्रत्याभूत भएको हो।”

शीतयुद्धको ध्रुवीकरणको समयमा पनि अमेरिकाले नेपालसँगको सम्बन्धलाई महत्त्व दिएको भन्दै उनले अमेरिकी राष्ट्रपति रेगनले सार्वजनिक रूपमा नै दह्रो समर्थन गरेको सुनाए।

सन् १९८३ मा राजा वीरेन्द्रले गरेको अमेरिकाको औपचारिक भ्रमण उल्लेख गर्दै उनले थपे, “त्यस बेला अमेरिकी राष्ट्रपतिले नेपालका राजाले राखेको शान्ति क्षेत्र प्रस्तावमा हाम्रो दह्रो समर्थन छ मात्रै भनेनन् कि उनले भारतले पनि समर्थन गर्छ भन्ने हाम्रो आशा हो भन्ने सङ्केत दिँदै धारणा राखे।”

अमेरिकी राष्ट्रपतिले नेपाललाई ""आफूहरूले विश्वको अर्को कुनामा रहेको छिमेकीका रूपमा लिने गरेको"" त्यस बेला बताएका थिए।

नेपालमा दश वर्षे सशस्त्र द्वन्द्वको समयमा ""आतङ्कवाद विरुद्धको लडाइँमा"" घोषित रूपमा नै साथ दिएको अमेरिकाले सेनालाई सहयोगहरू बढाएको थियो।

नेपालले सन् २०१५ मा संविधानसभाबाट जारी गरेको संविधानलाई नयाँ दिल्लीले चिसो प्रतिक्रिया जनाएपछि उत्पन्न असहज परिस्थितिमाझ वसिङटनले उक्त दस्ताबेजलाई कोशे ढुङ्गा भन्दै स्वागत गरेको थियो।"
"नेपालमा चीनको मुख्य चासो सुरक्षा रहेको र उसले काठमाण्डूमा बढ्दै गएको जस्तो देखिएको अमेरिका सहितका पश्चिमा देशको प्रभावलाई सतर्कतापूर्वक नियालिरहेको परराष्ट्र मामिलाका जानकारहरूले बताएका छन्।

चिनियाँ कम्युनिस्ट पार्टीको विदेश विभागका प्रमुख लिउ जियानछाओ आफ्नो चार दिने काठमाण्डू भ्रमण अन्तर्गत उच्चस्तरीय राजनीतिजक भेटवार्ताहरूमा व्यस्त रहँदा विज्ञहरूका यी धारणा व्यक्त भएका हुन्।

नेपाली सत्तारूढ दलका नेताहरूसँगको भेटवार्तामा लिउले चिनियाँ कम्युनिस्ट पार्टीले नेपालका सबै दलहरूसँग राम्रो सम्बन्ध राख्न चाहेको धारणा राखेको सीपीसीको अन्तर्राष्ट्रिय विभागले जनाएको छ।

त्यसबाहेक उनले अन्तर्राष्ट्रिय परिवेश उथलपुथल बन्दै गइरहेको भन्दै एक अर्काका मूलभूत स्वार्थ र चिन्ताहरू जगेर्ना गर्न मिलेर काम गर्नुपर्ने धारणा राखेका उल्लेख गरिएको छ।

नेपालमा चिनियाँ स्वार्थ र चिन्ता के हुन्?

शताब्दीऔँ अघिबाट सम्पर्कको आदानप्रदान रहेको भएपनि नेपाल र चीनबीच औपचारिक कूटनीतिक सम्बन्ध सन् १९५५ मा स्थापना भएको थियो।

दुई देशबीच उत्तरमा १४ सय १४ किलोमिटर सीमा जोडिएको छ जुन विकट हिमालय क्षेत्र हुँदै तिब्बतको पठारसँग जोडिन्छ।

सन् १९५० को दशकमा चीनले आफूमा गाभेको तिब्बतसँग नेपालको सिमाना जोडिएका हुनाले सुरक्षा आँखाबाट बेइजिङले नेपाललाई हेर्ने गरेको विज्ञहरू बताउँछन्।

चीनका लागि पूर्व नेपाली राजदूत राजेश्वर आचार्यले बीबीसीसँग भने, ""मलाई लाग्छ उनीहरूको मूल चासो सुरक्षा नै हो। तिब्बत जसलाई उनीहरूले एउटा संवेदनशील क्षेत्रका रूपमा मान्ने गर्छन् त्यसमा कुनै तलमाथि नहोस् र दलाई लामा वा दलाई लामा पक्षधरहरूलाई सघाउ पुग्ने कामहरू जान अनजानमा नेपालबाट नहोस् भन्ने नै उनीहरूको मुख्य कुरा हो।""

उनले थपे, ""दोस्रो कुरा नेपालको जुन भूराजनीतिक संवेदनशीलता छ र हामी दुईवटा ठूला राष्ट्रका बीचमा अवस्थित छौँ, त्यसमा हाम्रा सुरक्षाका अरू अङ्गहरू कस्ता छन् हाम्रो गुप्तचर र प्रशासन यन्त्रहरूको कति फितलो छ र नेतृत्व तहमा भएका मानिसहरूका समस्याका बारे पनि उनीहरू जानिफकार छन्। त्यही भएर उनीहरूको चिन्ता बढेको हो।""

नेपालले निरन्तर रूपमा एक चीन नीति प्रति आफू प्रतिबद्ध रहेको र आफ्नो भूमि चीन विरुद्ध प्रयोग हुन नदिने बताउँदै आएको छ।

तर पछिल्लो समय अमेरिकी अनुदान सम्झौता मिलेनिअम च्यालेन्ज कर्पोरेशनको संसदीय अनुमोदन र सुरक्षा साझेदारी स्टेट पार्टनरशिप प्रोग्राममा आबद्ध नहुने निर्णयसम्म आइपुग्दा चिनियाँ चिन्ता अझ बढ्दै गएको देखिन्छ।

आफ्नो प्रभाव क्षेत्रका रूपमा कायम राखिराख्ने चिनियाँ चाहना

काठमाण्डूस्थित एउटा थिङ्क ट्याङ्क इन्स्टिच्यूट फर इन्टिग्रेटेड डेभलेपमेन्ट स्टडिजका सिनिअर फेलो तथा रणनीतिक मामिलाका एक जना टिप्पणीकार अखिलेश उपाध्यायका अनुसार चीनले तिब्बतलाई आफ्नो 'संवेदनशील' भूभागका रूपमा हेर्ने गर्छ।

उनले भने, ""तिब्बत चीनको संवेदनशील अङ्ग (अन्डरबेली) हो र तिब्बतसँग नेपाल जोडिएको छ। पहिला पनि नेपालहुँदै तिब्बती शरणार्थीहरूलाई धर्मशालामा जान दिने भन्नेबारे भद्र सहमति भएको विषय धेरै चोटि आएको छ। त्यसलाई मानेको जस्तो पनि देखिन्छ तर आजकल तिब्बतीहरू आउने लगभग बन्द नै भइसक्यो। किनभने चिनियाँहरूले सन् २००८ को बेइजिङ ओलिम्पिक्स आसपासबाट नेपाली सुरक्षा निकायसँग एकदमै राम्रो सम्बन्ध राखे। अहिले घुसपैठ शून्य नै छ।""

उनका अनुसार चीन र अमेरिका एकअर्काका प्रतिद्वन्द्वी भएकाले काठमाण्डूमा आफ्नो प्रभाव नगुमोस् भन्नेमा बेइजिङको मुख्य चासो छ।

उपाध्याय थप्छन्, ""भारत एउटा लोकतान्त्रिक देश भएकाले उसको रणनीतिक साझेदारी अमेरिका र पश्चिमा लोकतन्त्रहरूसँग हुने भयो। जापान र अस्ट्रेलिया पनि क्वाडका सदस्यहरू भए। त्यही भएर नेपाल आफ्नो प्रभाव क्षेत्रबाट एकदमै बाहिर गएर पूर्ण रूपमा पश्चिमा र भारतको प्रभावमा मात्र नपरोस् भन्ने उसको चासो हो।""

केही समय पहिले एक जना अमेरिकी कूटनीतिज्ञले काठमाण्डूस्थित तिब्बती शरणार्थी शिविरको भ्रमण गरेपछि एक जना चिनियाँ विश्लेषकले नेपाल आफ्नो चीन नीतिबाट पछि हट्न लागेको हो? भन्दै प्रश्न गरेका थिए।

अमेरिकालाई लिएर चीनको आक्रोश

त्यसपछि चीनमा दक्षिण एशिया विज्ञका रूपमा चिनिएका प्राध्यापक हु शिशेङले बीबीसीसँग कुरा गर्दै अमेरिकी राजनीतिज्ञहरू चीनको विकासलाई बाधा पुर्‍याउन, रोक्न र अस्तव्यस्त पार्न तिब्बत मामिलाको प्रयोग गरिरहेको आरोप लगाएका थिए।

उनको भनाइ थियो, ""तिब्बतसम्बन्धी मुद्दा त्यसका लागि एउटा सहज माध्यम हो जसको झन् बढी प्रयोग गर्न सकिने अमेरिकी राजनीतिज्ञहरूको बुझाइ छ।""

""दलाई लामापछिको कालखण्ड नजिकिँदै जाँदा तिब्बत स्वायत्त क्षेत्रलाई अस्थिर बनाउनका लागि तिब्बतीहरूको मुद्दा उपयोग गर्ने विषयमा अमेरिकाले नेपाल सबैभन्दा उपयुक्त अनि अपरिहार्य साझेदारका रूपमा हेरेको"" हुले उल्लेख गरेका थिए।

ब्रिटेनपछाडि नेपालले दौत्य सम्बन्ध राखेको दोस्रो देश संयुक्त राज्य अमेरिका हो।

हालैका दशकमा काठमाण्डूमा बढेको अमेरिकी उपस्थितिले चिनियाँहरूलाई चिन्तित बनाएको आफूलाई लागेको पूर्व राजदूत आचार्य बताउँछन्।

उनको भनाइ छ, ""यसमा पनि उनीहरूको चासो तिब्बती मामिला नै हो। हाम्रो चीनसँग सुपुर्दगी सन्धि छैन। कोही तिब्बतीहरू सीमा पार गरेर आए र हामीले पक्राउ गर्‍यौँ भने पनि अहिले हामीले पश्चिमाहरूले भने अनुसार मिलाएर बाहिर पठाइरहेका छौँ। अमेरिका र पश्चिमाहरूको तिब्बती मामिलामा एक किसिमको धारणा छ। त्यही भएर जब भारत वा चीनको कुरा आउँछ हामीले अमेरिका र पश्चिमा देशलाई चिनियाँहरू हाम्रा छिमेकी हुन् हामी उनीहरूका संवेदनशीलतालाई नजरअन्दाज गर्न सक्दैनौँ भनेर भनिदिनुपर्छ।""

चीन र अमेरिकाबीचको रणनीतिक प्रतिस्पर्धा चुलिँदै जाँदा उक्त तिक्ततापूर्ण सम्बन्धनको बाछिटामा नेपाल जस्ता कैयौँ देशमा पर्नसक्ने विज्ञहरूले चेतावनी दिने गरेका छन्।

बुद्धिचाल खेलको गोटी नबन्न चेतावनी

सोमवार मात्रै इन्डोनेशियाको जाकर्तामा आसियान सचिवालयमा आयोजित एक कार्यक्रममा सम्बोधन गर्दै चिनियाँ विदेशमन्त्री वाङ् यीले कैयौँ देशहरूलाई पक्ष विपक्षमा उभिन दबाव परिरहेको भन्दै ठूला शक्ति राष्ट्रका द्वन्द्वमा 'बुद्धिचाल खेलका गोटी बन्न नहुनेमा' जोड दिएका थिए।

तिब्बतसँग सीमा जोडिएको र सन् १९५९ मा तिब्बती नेता दलाई लामा भारतमा आश्रय लिन गएसँगै हजारौँ तिब्बती शरणार्थीको बसोबास रहेको नेपालमा आगामी दिनमा उक्त प्रतिस्पर्धा अझ बढ्नसक्ने परराष्ट्र मामिलाका कैयौँ पुस्तकका लेखक सञ्जय उपाध्याय बताउँछन्।

उनले बीबीसीसँग भने, ""मेरो बुझाइमा दलाई लामाको उत्तराधिकारी चयन प्रक्रिया कसरी जान्छ भन्नेमा चिनियाँहरू संवेदनशील छन्। सीमा क्षेत्रहरूबाटै हामीलाई जोखिम आउने हो भन्ने उनीहरूको एक किसिमको मानसिकता देखिन्छ। हाम्रो नेपाल भनेको उनीहरूको हिसाबले भन्दा एक किसिमको बोर्डर ल्यान्ड (सीमा भूमी) नै हो। पहिले ब्रिटिश उपनिवेशको समय थियो भने अहिले अमेरिका आयो।""

एक साता अघि चिनियाँ सरकारी मुखपत्र ग्लोबल टाइम्सले एउटा समाचार प्रकाशित गर्दै चर्को विरोधको सामना गर्नुपरे पनि नेपाललाई सैन्य सहयोग दिने एउटा कार्यक्रमबाट अमेरिका पछि नहटेको टिप्पणी गरेको थियो।

उक्त खबरमा स्टेट पार्टनरशिप प्रोगामभन्दा वैकल्पिक सुरक्षा साझेदारीको खाका तयार पार्ने काम भइरहेको भन्दै त्यसले नेपाललाई फाइदा नगर्ने चेतावनी दिइएको थियो।"
"सन् २०१९मा चिनियाँ राष्ट्रपति सी जिन्पिङ नेपाल भ्रमणमा आउनुअघि चीनले पनि नेपालसँग अमेरिकाको स्टेट पार्टनरशिप प्रोग्राम एसपीपी जस्तै सम्झौता गर्ने विषयबारे कुराकानी भएको तत्कालीन सरकारका एक जना मन्त्री बताएका छन्।

केपी ओली नेतृत्वको तत्कालीन सरकारका अर्थमन्त्री युवराज खतिवडाका अनुसार त्यस विषय बारे कुरा उठेको भए पनि त्यसलाई ''बहसको विषय बनाउने वा अघि बढाउने कार्य भने भएन।''

''सामान्य तालिम, एक किसिमको अनुभवहरूको आदान प्रदान, छात्रवृत्ति लगायतका प्राविधिक क्षेत्रका कुराहरू त्यहाँ भए जस्तो मलाइ लाग्छ,'' अमेरिकाका लागि नेपालका पूर्व राजदूत समेत रहेका खतिवडाले भने।

''मैले मस्यौदा पढेको होइन। तर छलफलको कुरामा आएकाले सुनेको कुरा भन्दै छु। त्यस्तो आधिकारिक दस्तावेज आएको भए परराष्ट्र मन्त्रालयलाई थाहा होला।''

सरकारले रणनीतिक साझेदारीको कुरा गर्दा भौगोलिक संवेदनशीलता पनि हेर्नुपर्ने र कसैको सुरक्षा छातामा बस्न नेपालले नचाहेको र त्यो मान्यता चीन र अमेरिका वा अन्य कुनै राष्ट्रका हकमा पनि समान नै रहेको अवस्थामा कुरा थप अगाडि नबढाइएको उनको भनाइ छ।

चिनियाँ राष्ट्रपतिको भ्रमणका क्रममा सुपुर्दगी सन्धि बारे पनि कुराहरू उठेका थिए।

तर त्यसमा नेपालका आफ्ना केही विषय रहेको अवस्थामा नेपालले स्वीकार नगरेको उनले जानकारी दिए।

''वित्तीय अपराध गरेकाहरू, सामाजिक अपराध गरेकाहरूलाई … हाम्रो कानुन पनि छ … म्युचुअल लिगल असिस्टेन्स भनेर त्यसलाई कार्यान्वयन गर्नु छ। त्यो धेरै राष्ट्रसँग गर्नु छ। भारत चीन अमेरिकासँग गर्नु छ। हामीले एउटा छाता ऐन बनायौँ तर त्यसलाई दुईपक्षीय सहयोगमा ढाल्न सकिएन। त्यस कारण चीन, भारत र अन्य देशसँग पनि यो विषय अहिले पनि थाती राखिएको एजेन्डाकै रूपमा छ।''

तत्कालीन परराष्ट्रमन्त्री प्रदीप ज्ञवालीका अनुसार त्यसबेला चीनको चासो सुपुर्दगीबारेको बिषयमा थियो।

त्यसमा सुरक्षाको पाटो स्वतः समावेश हुने उनी बताउँछन्।

तर त्यो नेपालको स्थापित मूल्य र मान्यता विपरीत हुनसक्ने हुँदा त्यसलाई सरकारले अघि बढाउन नचाहेको र चीनले पनि उक्त विषयमा धेरै जोडबल नगरेको ज्ञवालीको भनाइ छ।

अमेरिकाको स्टेट पार्टनरशिप प्रोग्राम (एसपीपी) बारे विभिन्न सरोकारवाला पक्षहरूबाट फरक किसिमको विवरण सार्वजनिक भएसँगै कुनै पनि राष्ट्रसँग हुन सक्ने यस्ता विषयले नेपालको कूटनीतिमा दूरगामी प्रभाव पार्ने विज्ञहरूले बताएका छन्।

नेपालमा अमेरिकासँगको एसपीपी सम्झौतालाई लिएर तीव्र प्रतिक्रियाहरू उत्पन्न भइरहेका छन्।

खास गरी उक्त सम्झौताबारे भएका विभिन्न घटनाक्रमसँग जोडिएका नेपाल सरकार, नेपाली सेना र अमेरिकी दूतावासले राखेको सार्वजनिक धारणाले यो विषयलाई निकै पेचिलो बनाएको छ।

बुधवार अमेरिकी राजदूतावासले नेपाल सरकारबाट सन् २०१५ र सन् २०१७ मा एसपीपीमा आबद्ध गर्न प्रस्ताव गरिएको र आफ्नो देशले त्यसलाई सन् २०१९ मा स्वीकृत गरेको जनाएको थियो।

तर राजनीतिक वृत्तदेखि आम सर्वसाधारणसम्म एसपीपी सम्झौताबारे तीव्र रूपमा ध्रुवीकृत भएपछि संयुक्त राज्य अमेरिकाले नेपाल एसपीपीमा सहभागी हुन नचाहेको अवस्थामा आफ्नो देशलाई त्यसको जानकारी दिएर आफ्नो आबद्धता अन्त्य गर्न सक्ने बताएको छ।

नेपाली सेनाका तत्कालीन प्रधानसेनापति राजेन्द्र क्षत्रीले एसपीपी कार्यक्रममा सहभागी हुन अनुरोध गर्दै सन् २०१५ मा काठमाण्डूस्थित अमेरिकी राजदूतलाई लेखेको पत्र समेत सार्वजनिक भएको छ।

तर नेपाली सेनाले भने उक्त पत्र विनाशकारी भूकम्पपछिको पृष्ठभूमिमा विपद्पछिको प्रतिकार्यमा सहयोग लिने उद्देश्यले लेखिएको र कुनै सैन्य सम्झौता गर्ने उद्देश्य त्यसले नराखेको प्रतिक्रिया जनाएका छन्।

त्यसअघि अमेरिकासँगको स्टेट पार्टनरशिप प्रोग्राम एसपीपीमा आबद्ध हुने निर्णय नेपालले नगरेको र त्यस्तो सोच पनि नराखेको सरकारले बताएको थियो।

प्रतिनिधिसभामा प्रधानमन्त्री शेरबहादुर देउवाका तर्फबाट रक्षा मन्त्रालय अन्तर्गतको विनियोजन विधेयकबारेको छलफलमा उठेका प्रश्नको जबाफ दिने क्रममा बिहीवार गृहमन्त्री बालकृष्ण खाँणले भने, ""हाल चर्चामा आएको अमेरिकाको स्टेट पार्टनरशिप प्रोग्राममा नेपाल आबद्ध भएको छैन। त्यस सम्बन्धी कुनै निर्णय गरेको छैन र गर्ने सोच राखेको छैन।""

उनले नेपालको भूमि कुनै मित्रराष्ट्र विरुद्ध प्रयोग हुन नदिने पनि बताए।

आधिकारिक निकायहरूबाट थप स्पष्टोक्ति

विवाद चुलिँदै गएका बेला शुक्रवार संसदीय समितिको बैठकमा बोल्दै प्रधानसेनापति प्रभुराम शर्माले सेनाले एसपीपीमा सहभागी हुनका लागि पत्राचार गरेको स्वीकार गरेका छन्।

नेपालमा भूकम्प आएको बेला २७ राष्ट्रका सैनिक सहायता लिएर पीडित नेपाली सर्वसाधारणलाई सहयोग गर्न आएका सैनिक र गैर सैनिक सहयोगलाई बढावा गर्न र सहयोग गर्न पत्र लेखिएको उनले बताए।

''यो चिठी लेख्दैमा मिलिटरी अलायन्स हुने कुराको म विरोध पनि गर्न चाहन्छु,'' प्रतिनिधिसभाको अन्तर्राष्ट्रिय सम्बन्ध समितिमा उनले भने।

सुरुवाती चरणमा सेनाले एसपीपी अन्तर्गत सहकार्य गर्न चाहेको भए पनि सन् २०१९मा उक्त कार्यक्रम इन्डो प्यासिफिक स्ट्रयाटीजीसँग जोडिने बुझेपछि भने सेनाले उक्त कार्यक्रममा बारे थप कुरा बुझ्न जरुरी रहेको भनेर नेपाल सरकारलाई चिठी लेखेको उनले जानकारी दिए।

शर्माले विभिन्न सञ्चार माध्यमहरूमा सार्वजनिक भएको एसपीपी सम्झौताको मस्यौदा बारे आफूलाई थाहा नभएको बताएका छन्।

त्यस्तो कुनै प्रस्ताव सेनालाई नआएको र आए पनि ''केही नगर्ने'' उनले जानकारी दिए।

परराष्ट्र मन्त्री नारायण खड्काले पनि एसपीपी सरकारले अघि नबढाउने जानकारी दिएका छन्।

नेपालका लागि कुनै पनि सैन्य सन्धि वा सम्झौता स्वीकार्य नहुने धारणा उनले संसदीय समितिमा राखेका थिए।

के भन्छन् जानकार?

जानकारहरूका अनुसार अमेरिकाको एक राज्य युटाको न्याशनल गार्ड र नेपाली सेनाबीच विगत देखिनै सैन्य सहयोग हुँदै आएका छन्।

त्यसमा तालिम, क्षमता विकास, आदान प्रदान र छात्रवृत्ति लगायत समावेश थिए।

अमेरिकाका लागि नेपालका पूर्व राजदूत खतिवडाका अनुसार त्यो सहकार्यलाई एसपीपीमा ढाल्ने र समझदारी पत्रमा हस्ताक्षर गर्न अमेरिकाले विगत देखि नै चाहना व्यक्त गर्दै आएको थियो।

तर अमेरिकासँगको सुरक्षा छातामा पस्ने अनि अमेरिकासँगको कूटनीतिक सम्बन्धका कारण छिमेकसँगको सम्बन्धको मूल्य चुकाउनुपर्ने गरी नेपाल अघि बढ्न नसक्ने प्रसङ्ग आफू राजदूत रहँदा हुने भेटघाट अनि छलफलहरूका क्रममा राख्ने गरेको खतिवडा बताउँछन्।

''(एसपीपी बारे) सहमति जनाए कै छैन। कहिले कसैले एप्रोच (प्रस्ताव) गर्‍यो रे … एउटा चिठी लेखेको भरमा .. त्यो सेनाले स्पष्ट पनि गरिसक्यो। विपद् व्यवस्थापन, सैनिकहरूको क्षमता वृद्धि कार्यक्रममा र त्यो चलि पनि रहेको छ। उनीहरू हाम्रो विपद्का बेला आएर काम गरे, हाम्रा विद्यार्थी त्यहाँ पढिरहेका छन्, कोभिडका बेला सहयोग गरे। यो नेपाल अमेरिका सम्बन्धको एउटा कडी हो। तर यसलाई हामीले कुनै सन्धि सम्झौता वा समझदारीको तहमा लान आवश्यक ठानेकै छैनौँ,'' उनले भने।

नेपाल र अमेरिकाबीच समझदारीहरू व्यवहारिक रूपमा कार्यान्वयन भइरहेको अवस्थामा कडा सर्त सहितको सहमतिमा जाने नसोचिएको उनले थपे।

''त्यसै कारण अमेरिकाले जे दाबी गरिरहेको छ, सन् २०१९मै समर्थन गरिसकेको छ भन्ने कुरा कहाँ डकुमेन्टेड (अभिलेख) छ? एमओयूमा त दुईतिर हस्ताक्षर गरेको हुनुपर्ला नि त, त्यो निकाल्नुपर्‍यो नि त,'' खतिवडाले भने।

तर अमेरिकाका लागि नेपालका अर्का एक जना पूर्व राजदूतको भनाइ भने केही फरक छ।

सन् २०१५ यता नेपालमा प्रधानमन्त्री नियुक्त भएका लगभग सबै प्रधानमन्त्रीले एसपीपी सम्झौता प्रति सकारात्मक रहेको नाम उल्लेख नगर्ने शर्तमा उनी बताउँछन्।

एसपीपी र एमसीसी दुवै विषयमा उच्च राजनीतिक नेतृत्वले सहायता माग गर्ने र विवाद उत्पन्न भएपछि त्यसबारे अनभिज्ञता प्रकट गर्ने गरेको उनको अनुभव छ।

फरक फरक व्याख्याले नेपालको कूटनीतिमा कस्तो प्रभाव पार्ला?

अन्य देशसँग नेपालले गरेको वा गर्न लागेको सहमति र सम्झौताबारे विवाद उत्पन्न भएको यो नै पहिलो पटक होइन।

यसै वर्ष नेपालको संसद्ले अनुमोदन गरेको अमेरिकी अनुदान सहायता सम्झौता एमसीसी पनि निकै विवादित बनेको थियो।

चीनसँगको बीआरआई सम्झौताबारे पनि बेला बेला प्रश्न उठ्ने गरेका छन्।

यस्तो अवस्था उत्पन्न हुनुको मुख्य कारण परराष्ट्र मन्त्रालयलाई केन्द्रमा राखेर काम नगरिनु रहेको प्रधानमन्त्री देउवाका पूर्व परराष्ट्र मामिला सल्लाहकार समेत रहेका कूटनीतिज्ञ दिनेश भट्टराई बताउँछन्।

''विदेश नीति भनेको एकीकृत रूपमा सोच्नुपर्ने विषय हो। सबैले आ आफ्नै किसिमले गर्न थालेपछि यो समस्या आएको हो,'' उनले भने।

विगतमा एमसीसी सम्झौता बारे धेरै काम कारबाही अर्थ मन्त्रालयले अघि बढाएको चर्चा व्याप्त छ।

अमेरिकाका अर्का एक जना पूर्व राजदूत राजनीति र कूटनीतिलाई कुशलतापूर्वक सञ्चालन गर्न नसक्दा नेपालमा बेला बखतमा यस्तो समस्या उत्पन्न हुने गरेको र यसले गर्दा भविष्यमा नेपालको कूटनीतिक विश्वसनीयतामा सङ्कट उत्पन्न हुन सक्ने बताउँछन्।

''राजनीतिक सहमतिका आधारमा मात्र यस्ता काम हुनुपर्छ। राजनीतिक भ्रम र अन्योल सृजना हुने काम कूटनीतिक क्षेत्रबाट हुनु हुँदैन,'' उनले भने।

कूटनीतिक मामिलामा सुझबुझ पूर्ण कार्य गर्न नसके नेपालमा भविष्यमा सहायता माग गर्दा सम्बन्धित पक्षले पूर्ण रूपमा निर्क्योल गरेपछि मात्रै सहयोग माग्न आग्रह गर्न सक्ने उनी बताउँछन्।"
"यससँगै काठमाण्डूमा जारी आइसीसी विश्वकप लीग-२ त्रिकोणात्मक शृङ्खलामा नेपालले लगातार तीन खेलमा जित हासिल गरेको हो।

ती सबैमा नेपालले दोस्रो ब्याटिङ गरेर ठूलो लक्ष्य पछ्याउँदै सफलता हासिल गरेको हो।

शनिवार कीर्तिपुर क्रिकेट मैदानमा पनि नामिबियाले प्रस्तुत गरेको २७५ रनको लक्ष्य पूरा गर्ने क्रममा नेपालले अन्तिममा चौका प्रहार गर्दै २७८ बनायो।

नामिबियाले पूरै ओभर खेलेर दिएको २७५ रनको लक्ष्य नेपालले ४७ ओभर तीन बलमा पूरा गर्यो।

नामिबियाले पहिलो ब्याटिङ गर्दै ५० ओभरको खेलमा ६ विकेट गुमाउँदै २७४ रन बनाएको थियो।

जवाफमा नेपालले ब्याटिङ गर्दै सात खेलाडी गुमाएर तीन विकेटको जित हासिल गर्‍यो।

रोमाञ्चक जवाफी ब्याटिङ गरिरहेको नेपालले अन्तिम तीन ओभरमा तीन विकेट गुमाएको थियो।

एक दिन अगाडि मात्र खेलिएको खेलमा पनि नेपालले स्कटल्यान्डले दिएको २७५ रनकै लक्ष्य पार गरेको थियो।

शनिवारको दिन दर्शकले भरिभराउ कीर्तिपुरको मैदानमा ओपनर आशिफ शेख, पूर्वकप्तान ज्ञानेन्द्र मल्ल ‍‍र कुशल मल्लले उत्कृष्ट प्रदर्शन गरेका थिए।

कीर्तिमान

नेपालका ओपनर कुशल भुर्तेल १ रन बनाएर आउट भए।

नामिबियाका बलरहरूले त्यसको ६ ओभरमा कसिलो बलिङ र फिल्डिङ गर्दै नेपाली ब्याट्सम्यानहरुलाई खुलेर खेल्न दिएका थिएनन्।

तर जब शेख र मल्लको ब्याटिङ खुल्न थाल्यो, स्कोर बोर्डमा धमाधम रन जोडिन थालेको थियो।

यी दुईले सँगैसँगै जसो अर्धशतक पूरा गरे।

पहिलो विकेट ९ रनमा गुमाएको नेपालको दोस्रो इनिङ्स १४८ रनसम्म चलेको थियो।

त्यसबेलासम्म नेपालको अहिलेसम्मको सबैभन्दा ठूलो साझेदारी बनिसकेको थियो।

मल्ल २६.१ ओभरमा आउट हुँदा १३९ रनको कीर्तिमानी साझेदारी बनेको हो।

घरेलु मैदानमा नेपालले पाँच दिन अगाडि मात्र बनाएको १३३ रनको कीर्तिमानी साझेदारीलाई आशिफ-ज्ञानेन्द्रले तोडेका छन्।

त्यो साझेदारी पनि कुशल भुर्तेल र रोहित पौडेलले नामिबियाविरुद्ध नै बनाएका थिए।

दोस्रो विकेटको लागि पनि यो उच्च साझेदारी हुने नै भयो।

यहाँनिर अर्को रमाइलो तथ्य के छ भने यसअघि दोस्रो विकेटको उच्च रनको साझेदारी आशिफ-ज्ञानेन्द्र (१२२ रन) कै नाममा थियो।

ज्ञानेन्द्र मल्लले ६५ रन जोडे। जसका लागि उनले ७४ बल खेलेर पाँच चौका र ३ छक्का प्रहार गरेका थिए। शेख भने ८१ रन बनाएर आउट भए।

उनले ८ चौका र २ छक्का प्रहार गरे। त्यसपछि रन बटुल्ने जिम्मा लिएका कुशल मल्ल र कप्तान रोहित पौडेलले रन लिने क्रमलाई गति दिए।

चुनौतीपूर्ण लक्ष्य

टस हारेर पहिलो ब्याटिङ पाएको नामिबियाले चुनौतीपूर्ण स्कोर जोडेको थियो।

दिनको सुरुआतमा लेग स्पिनर सन्दीप लामिछानेले नामिबियाका प्रमुख तीन खेलाडीलाई आउट गरेपछि नामिबिया दबाबमा परेको थियो।

टोलीले ३८ ओभरसम्म ५ विकेट गुमाउँदा १३८ रनमात्र जोडेको थियो।"
"सिक्किम सन् १९७५ मा भारतमा विलय भएपछि संयुक्त राज्य अमेरिकाले उक्त घटनाबारे ""प्रतिक्रिया नजनाउने"" रणनीति लियो।

तर अमेरिकी धारणामा एउटा अपवाद थियो: आवश्यक पर्‍यो भने नेपालको स्वतन्त्रता र विकासका लागि साथमै छौँ भनेर आश्वस्त पार्नुपर्छ।

विभिन्न समयमा सार्वजनिक गरिएका त्यसबेलाका अमेरिकी कूटनीतिक पत्राचारहरूले भारतमा सिक्किम गाभिएको समयमा कस्तो नीति अख्तियार गर्ने भन्ने अमेरिकी अधिकारीहरूको बहसको एउटा मुख्य विषय नेपाल पनि रहेको देखाउँछ।

आफ्नो मुलुक भारतमा गाभिनुअघि सिक्किमका चोग्याल नेपालका राजा वीरेन्द्रको राज्याभिषेकमा काठमाण्डू आएका थिए। काठमाण्डूमा उनले पाकिस्तानी राजदूत र चिनियाँ उपप्रधानमन्त्रीसँग भेट गरेका थिए।

सिक्किमलाई भारतमा गाभिएपछि नेपालमा चर्का विरोध प्रदर्शनहरू भए भने चीनले त्यसलाई ""अवैधानिक"" भन्दै भारतको छिमेकीप्रतिको अनुदार कदमका रूपमा व्याख्या गरेको थियो।

अमेरिकी नीति कस्तो थियो?

सिक्किम विलयभएपछि सन् १९७५ एप्रिल १६ मा अमेरिकी विदेश मन्त्रालयले पठाएको दस्ताबेजमा सिक्किम मामिलामा अमेरिकाले ""कुनै धारणा नराख्ने"" दृष्टिकोण लिएको जनाइएको छ।

त्यसमा लेखिएको छ, ""अमेरिकी सरकारबाट हुने भारतको आलोचना वा संयुक्त राष्ट्रसङ्घले यो विषय हेर्नुपर्ने भनेर सिक्किमले गरेको आग्रहमा हाम्रो समर्थनको नेपाल, पाकिस्तान वा चीनमा स्वागत हुने भए पनि यो रचनात्मक अवधारणा होइन।""

""यसको परिणाम भारतसँग नयाँ र गम्भीर दुई पक्षीय समस्याहरू आउँछ र यसले हिमालयमा तनाव चर्कने जोखिम रहन्छ।""

त्यसमा थपिएको छ, ""हामीले विगतमा भने जस्तै सिक्किमको समस्यामा अमेरिका जोडिएको छैन। भारत र सिक्किमबीच लामो र निकट सम्बन्ध भएकाले हामीलाई लाग्छ कि सिक्किमको हैसियतबारेको प्रश्नमा उनीहरू एउटा निष्कर्षमा पुग्नुपर्छ।""

तर अमेरिकाले आफ्ना कूटनीतिज्ञहरूलाई सिक्किमको मामिला उठेको अवस्थामा चाहिँ नेपाली अधिकारीहरूलाई आश्वस्त बनाउनुपर्ने धारणा राखेको थियो।

आफ्ना काठमाण्डूस्थित कूटनीतिज्ञलाई दिइएको निर्देशनमा भनिएको थियो: ""यदि प्रश्न उठेको अवस्थामा तपाईँले नेपाल सरकारका अधिकारीहरूलाई हामी नेपालको स्वतन्त्रता र विकासका लागि समर्थन गर्छौँ भनेर आश्वस्त बनाउन सक्नुहुन्छ।""

""हामी नेपालको अवस्था संयुक्त राष्ट्रसङ्घको एउटा सदस्य र एउटा सार्वभौमसम्पन्न राज्यका रूपमा हेर्छौँ जोसँग हाम्रो सिक्किमभन्दा फरक एकदमै राम्रो सम्बन्ध छ।""

अमेरिकी विदेशमन्त्री हेनरी किसिन्जरले सिक्किम विलय भएपछि त्यसको प्रभावका बारेमा विदेश मन्त्रालयको एउटा बैठकमा पनि नेपालको सन्दर्भको चर्चा गरेका थिए।

उक्त बैठकमा किसिन्जरले सिक्किम विलय गर्ने भारतको उत्कट चाहना देखिनुको कारण सोधेका थिए।

त्यसको जवाफमा उनलाई हिमालयको सीमाप्रतिको संवेदनशीलता नै रहेको जानकारी गराइएको थियो।

त्यसपछि किसिन्जरले सोधेका थिए, ""त्यसो भए किन नेपाललाई गरिएन? के अब नेपाल [को पालो] हो?""

त्यसको जवाफमा उनलाई भनिएको थियो: ""त्यो अलिक अप्ठेरो हुन्छ। उनीहरू (नेपाल) संयुक्त राष्ट्रसङ्घको सदस्य हुन्।""

""मलाई लाग्दैन कि उनीहरू (भारत) अन्तिमसम्म यस्तो कदम चाल्न चाहन्थे। चोग्याल (सिक्किमका राजा) ले आफ्नो अधिकारभन्दा बढी शक्ति प्रदर्शन गर्ने प्रयास गरे र उनले नेपालका राजाको राज्याभिषेकमा केही अभिव्यक्ति दिए जसले भारतलाई निराश बनायो।""

अमेरिकाले चीनलाई के सोधेको थियो?

सन् १९७५ को डिसेम्बर १ देखि ५ सम्म बेइजिङ भ्रमणमा रहेका अमेरिकी राष्ट्रपति जेरल्ड फोर्डले पनि नेपालको प्रसङ्ग उठाएको 'किसिन्जर फाइल्स' भनिने ती पुराना दस्तावेजहरूमा उल्लेख गरिएको छ।

चिनियाँ उपप्रधानमन्त्रीसँगको भेटमा राष्ट्रपति फोर्डले सोधेका थिए, ""के नेपालमाथि भारतीय अतिक्रमणको खतरा छ?""

तस्बिर स्रोत, Gerald R. Ford Presidential Library and Museum

त्यसको जवाफमा चिनियाँ नेताले भनेका थिए, ""नेपाल स्वयंले जोखिम अनुभव गर्छ तर अहिलेको विन्दुमा भारतले सैन्य कदम चाल्नसक्ने कुनै सङ्केत देखिएको छैन।""

त्यसपछि राष्ट्रपति फोर्डको छेउमै बसेका अमेरिकी विदेशमन्त्री किसिन्जरले 'दबाव' शब्द प्रयोग गरेका थिए।

चिनियाँ जवाफ थियो, ""प्रमुख विषय भनेको नेपालका राजा र नेपाली सरकारले त्यहाँको अवस्था काबुमा राख्न सक्छन्। भूपरिवेष्टित देश भएका नाताले नेपालको सबै खालको सम्पर्क भारत हुँदै हुने गरेको छ।""

""यो नेपालका लागि सबैभन्दा ठूलो व्यवहारिक कठिनाइ हो। र मलाई लाग्छ तपाईँहरू (अमेरिका) ले नेपाललाई धेरै (सहयोग) गर्न सक्नुहुन्छ।""

के गेजुवाबाट बूढीगण्डकी जलविद्युत् आयोजना खोसिनु चीनका लागि अर्को धक्का हो
चिनियाँ राष्ट्रपतिको तिब्बत भ्रमणको ‘बाछिटा नेपालसम्म’, कस्तो होला प्रभाव

""हामीले हाम्रो क्षमताले गर्न सक्ने गरिरहेका छौँ। हामीले नेपालसँग राम्रो सम्बन्ध स्थापना गरेका छौँ। हाम्रो आपसी विश्वास छ तर हामीले गर्नसक्ने कुरा सीमित छ। सम्भवतः तिब्बतसम्म रेलमार्ग विकास भइसकेपछि अवस्था राम्रो हुनेछ।""

त्यसपछि तत्कालीन अमेरिकी राष्ट्रपतिले आफूले आफ्ना व्यक्तिगत मित्र मारक्विटा मेट्यागलाई नेपालमा राजदूत बनाएर पठाउन लागेको बताएका थिए।

उक्त कदमलाई किसिन्जरले आफ्नो देशले नेपाललाई दिएको महत्त्वका रूपमा व्याख्या गरेका थिए।

त्यसको जवाफमा चिनियाँ उपप्रधानमन्त्रीले भनेका थिए, ""नेपाललाई सहयोग गर्नु आवश्यक छ। नेपालीहरू लड्नसक्ने राष्ट्र हुन्। नेपाल सिक्किम वा भुटान होइन।""

त्यसबेलाको नेपालको परिस्थिति कस्तो थियो

सिक्किम विलय हुनुअघि नेपालमा राजा वीरेन्द्रको राज्याभिषेकमा राजकीय अतिथिका रूपमा सिक्किमका चोग्याललाई निम्त्याइएको थियो।

तत्कालीन समयमा मन्त्री रहेका पूर्वपरराष्ट्रमन्त्री भेषबहादुर थापा भन्छन्, ""उहाँलाई पाहुनाका रूपमा बोलाइएको थियो। तर उहाँलाई अप्ठेरो राजनीतिक अवस्था बुझिदिन र नेपालमा रहँदा कुनै पनि राजनीतिक धारणा नराख्न भनिएको थियो।""

काठमाण्डूमा चोग्यालले त्यस बेला पाकिस्तानी राजदूत र चीनका उपप्रधानमन्त्रीसँग भेटवार्ता गरेका थिए।

उनले अन्तिमसम्म भुटानको जस्तै दर्जा सिक्किमलाई दिलाउन प्रयत्न गरेका बताइन्छ।

तर नेपालले उनलाई पाहुनाका रूपमा राज्याभिषेकमा बोलाइएको भन्दै यहाँ रहँदा कुनै किसिमको वक्तव्य नदिन भनेको थियो।

पूर्वमन्त्री थापा सम्झन्छन्, ""प्रत्यक्ष रूपमा नबोलिएको भए पनि सिक्किमबारे भारतको धारणा बाँकी विश्वलाई थाहा थियो। पाहुनाका रूपमा उनलाई नेपाल बोलाइएकोमा भारत क्रुद्ध भएकै हो।""

थापाका अनुसार नेपालले त्यस बेला ""अमेरिकी अधिकारीहरूसँग उक्त परिस्थितिबारे कुनै किसिमको मद्दत मागेको थिएन र नेपाललाई चाहिने अवस्था पनि थिएन।""

सन् १९७५ को फेब्रुअरीमा सम्पन्न नेपालको राजाको राज्याभिषेकमा भारतले आफ्ना उपराष्ट्रपतिलाई पठाउने निर्णय लिएको थियो।

भुटानको राजाको राज्याभिषेकमा राष्ट्रपति पठाएको दिल्लीले नेपालले आफ्नो मुलुक शान्ति क्षेत्र भन्दै अघि बढाएको अवधारणा सन् १९५० मा भएको सन्धिको मर्म बाहिर ठानेर त्यस्तो निर्णय लिएको सिक्किमबारे प्रकाशित एउटा पुस्तकमा उल्लेख छ।

एन्ड्रयु डफद्वारा लिखित 'सिक्किम रेक्विएम फर अ हिमालयन किङ्डम' पुस्तकका अनुसार भारतले नेपाल सरकारलाई राज्याभिषेकमा भाग लिने या नलिने सिक्किमका चोग्यालको निर्णय भएको भएपनि नेपालकातर्फबाट उनलाई सार्वभौम सम्मान दिइए समस्या आइपर्ने चेतावनी दिएको थियो।

अन्तिम समयमा नेपाल आउने निर्णय लिएका उनले यहाँ बस्दा तत्कालीन राजा वीरेन्द्रसँग एक घण्टा भन्दा बढी भेटेको उक्त पुस्तकमा उल्लेख छ।

एउटा पत्रकार सम्मेलनमा उनले सन् १९७४ मा संविधान स‌ंशोधनमार्फत सिक्किमलाई भारतको सह राज्यका रूपमा कायम राख्ने भनी गरिएको निर्णयको वैधानिकतामा प्रश्न उठाए।

त्यसबाहेक उनले भारत सरकार संशोधनको परिणामप्रति विश्वस्त भए सिक्किमका नागरिकहरूलाई निष्पक्ष र स्वतन्त्र जनमत सङ्ग्रहको मौका दिइनुपर्ने धारणा राखेका थिए।

चोग्यालको उक्त कदमको गम्भीरतालाई ध्यान दिँदै नेपालका राजाले उनलाई केही समय नेपालमा नै बस्न भनेपनि उनी काठमाण्डूबाट कोलकातातर्फ लागेको सो पुस्तकमा दाबी गरिएको छ।

ब्रिटिस उपनिवेशबाट भारत मुक्त भएपछि सन् १९५० मा नेहरुका पालामा हस्ताक्षर गरिएको एउटा सन्धि अनुसार भारतले सिक्किमलाई चोग्यालको मातहतमा एउटा विशेष संरक्षित हैसियत दिएको थियो।

त्यसअन्तर्गत रक्षा, विदेश मामिला र सञ्चारमा सिक्किम भारतसँग निर्भर रहनुपर्थ्यो।

तर स्वतन्त्रतापूर्वक कूटनीति सञ्चालन गर्ने जस्ता प्रयास सिक्किमले अघि बढाएपछि इन्दिरा गान्धीको पालामा सिक्किमसँग भारत रुष्ट बन्न पुगेको बताइन्छ।"
"नेपाली क्रिकेटका लागि यो मान्यता अहिलेसम्मकै सबैभन्दा ठूलो उपलब्धि मानिन्छ। त्यो उपलब्धिले नेपाली क्रिकेटको मुहार नै फेर्ने काम गर्‍यो।

एकदिवसीय मान्यता पाएको पुरस्कारस्वरूप नेपालले 'आईसीसी विश्वकप क्रिकेट लीग २' को नामबाट चार वर्षको अवधिमा ३६ वटा एकदिवसीय क्रिकेट खेल्ने मौका पायो।

अन्योलपूर्ण भविष्यको डर बोकेका खेलाडीहरूको लागि निःसन्देह यो शृङ्खला 'सञ्जीवनी बुटी' नै बन्यो।

एकदिवसीय अन्तर्राष्ट्रिय मान्यता पाएका सात देशबीच भइरहेको त्यही शृङ्खलाका कारण नेपाली क्रिकेट चलायनमान छ।

सोही शृङ्खलाका खेल खेल्न अहिले नेपाली टोली अमेरिका पुगेको छ।

नेपालका लागि किन महत्त्वपूर्ण?

अमेरिका, ओमान र नेपाल सम्मिलित चार खेलको यो प्रतिस्पर्धा भने नेपालको लागि बेग्लै महत्त्वको देखिन्छ।

आईसीसी विश्वकप क्रिकेट लीग २ का शीर्ष तीन स्थानमा पर्ने राष्ट्र अर्को वर्ष २०२३ को जुन-जुलाईमा जिम्बाब्वेमा हुने विश्वकप छनोटमा खेल्ने छन्।

अनि शीर्ष पाँचभित्र रहने टोलीले आफ्नो एकदिवसीय अन्तर्राष्ट्रिय राष्ट्रको मान्यतालाई चार वर्षका लागि पुन: जोगाउने छन्।

नेपालको लक्ष्य उत्कृष्ट तीन वा कम्तीमा उत्कृष्ट पाँचभित्र रहेर शृङ्खला टुङ्गग्याउनु हो।

नेपालका लागि श्रीलङ्काली मूलका प्रशिक्षक पुबुदु दशानायके यो लक्ष्यमा स्पष्ट छन्। उनी क्यानडाका नागरिक हुन्।

"" उत्कृष्ट पाँचभित्र रहनु नेपालको लागि कठिन विषय हुँदै होइन,"" उनी भन्छन्।

तर त्यसका निम्ति अमेरिकामा हुने चार खेलको नतिजाले विशेष महत्त्व राख्ने छ।

नेपाल कस्तो दबावमा

कोरोनाभाइरस महामारीको जोखिमका कारण नेपालले खेल्ने अन्तर्राष्ट्रिय क्रिकेट शृङ्खलाको तालिका बिथोलियो र खेलाडीहरूले सोचे जस्तो प्रतियोगिता खेल्न पाएनन्।

त्यसैले नेपालले ३६ मध्ये १२ वटा खेल मात्र खेल्न भ्याएको छ।

यो सहभागी अन्य छ देश (ओमन, स्कटल्यान्ड, यूएई, अमेरिका, नामिबिया र पपुवा न्यूगिनी) को तुलनामा सबैभन्दा कम हो।

अर्को वर्षभित्र टुङ्ग्याउनुपर्ने हुनाले नेपालले बाँकी सबै २४ खेल खेल्ने सम्भावना पनि न्यून देखिन्छ।

यस्तो अवस्थामा आईसीसीले यदि पूरा खेल नखेलिएको अवस्थामा विजयको प्रतिशतको आधारमा निर्णय गर्ने जनाइसकेको छ।

नेपालले अहिलेसम्म खेलेको १२ खेलमा छ वटामा विजय प्राप्त गरेको छ भने छ वटामा हार बेहोरेको छ। अर्थात् विजयको प्रतिशत ५० छ।

त्यसैले अमेरिका भ्रमणमा नेपालले खेल्ने चार खेलमा बढीभन्दा बढी खेल जित्नुपर्ने दबावमा नेपाली टोली छ।

प्रशिक्षक पुबुदु दशानायकेले बीबीसीसँग भनेः ""हाम्रो लक्ष्य यहाँ चारवटै खेल जित्नु हो। यो जरुरी छ र हामी त्यसका लागि सक्षम छौँ।""

नेपालको समस्या के हो

नेपालको लागि नराम्रो खबर के भयो भने अमेरिका पुगेको नेपाली टोली अनपेक्षित चोट खेप्नुपर्‍यो।

पछिल्लो समय उदीयमान र भरपर्दो ठानिएका प्रारम्भिक ब्याटिङ जोडी कुशल भुर्तेल र आशिफ शेख दुवैलाई अभ्यासका क्रममा चोट लाग्यो।

अमेरिकाको मौसममा अभ्यस्त हुन १० दिन अगाडि त्यहाँ पुग्दा मैत्रीपूर्ण खेलमा पहिला शेख र त्यसपछि अभ्यासका क्रममा भुर्तेल घाइते भए।

उनीहरूको स्थानमा भेटेरान खेलाडी सुभाष खकुरेललाई बोलाइएको छ र उनीसँग सुनिल धमलाले इनिङ्सको सुरुवात गर्ने बताइएको छ।

यो परीक्षा नेपालको लागि जोखिमपूर्ण हुने चिन्ता कतिपयमा छ।

यद्यपि प्रशिक्षक दशानायके कम्तीमा पछिल्लो दुई म्याच खेल्न दुवै खेलाडी तन्दुरुस्त भइसक्ने विश्वासमा छन्।

उनी भन्छन्, ""मलाई विश्वास छ प्रारम्भिक खेल गुमाए पनि उनीहरूले पछिल्लो दुई खेल खेल्न सक्ने छन्।""

नेपालले जेठ २६ गते राति ओमान र जेठ २८ मा अमेरिकासँग खेल्दै छ। जेठ ३१ मा ओमान र असार १ गते अमेरिकासँग बाँकी दुई खेल भएसँगै प्रतियोगिता टुङ्गिने छ।

अर्थात् भुर्तेल र शेखलाई खेल खेल्नका लागि निको हुन अब पाँच दिनको समय छ।

यो समस्याबाहेक नेपालको लागि ह्यूस्टनको गर्मी अर्को चुनौती हो। तर १० दिनको अभ्यासका क्रममा टोली यो चुनौतीका लागि अभ्यस्त भइसकेको ठानिएको छ।

नेपालले लीग २ को आरम्भ दुई वर्षअगाडि काठमाण्डूस्थित कीर्तिपुर मैदानमा अमेरिका र ओमानविरुद्ध खेलेर गरेको थियो।

जहाँ नेपालले अमेरिकासँगको दुवै खेल जित्दा ओमानलाई भने दुवै खेल सुम्पेको थियो।

त्यसयता चार वर्षमा सबै टोलीहरूमा व्यापक परिवर्तन भइसकेको छ।

नेपाली टोली युवाहरूको हातमा पुगिसके जस्तो अवस्थामा छ भने अमेरिकी टोलीको संरचना पनि विगतभन्दा राम्रो बनिसकेको देखिन्छ।

त्यसैले खेलमा सबै पक्ष उत्तिकै बलियो बनेको बताइन्छ।

ओमान लीग २ को शीर्ष टोली हो। तर गत फेब्रुअरीमा टी-२० विश्वकप छनोटमा ओमानलाई उनीहरूकै भूमिमा तीन खेलमा पराजित गरेकोले नेपाली खेलाडीहरूको मनोबल उच्च रहेको ठानिएको छ।

अमेरिका आफ्नो भूमिमा राम्रो नतिजा निकाल्ने पर्खाइमा हुने छ। नेपालको परिक्षा बिहीवार राति ओमानविरुद्ध खेलेर हुने छ।

लीग तालिकामा ओमानको ४० अङ्क छ। नेपाल १२ अङ्कसहित छैटौँ र अमेरिका २० अङ्कसहित चौथो स्थानमा छ।

जेठ २६ (जुन ९) - नेपाल र ओमान
जेठ २८ (जुन ११) - नेपाल र अमेरिका
जेठ ३१ (जुन १४) - नेपाल र ओमान
असार १ (जुन १५) - नेपाल र अमेरिका"
"आइसीसी विश्वकप क्रिकेट लीग-२ शृङ्खला अन्तर्गत शुक्रवार नेपालले च्याम्पियन स्कटल्यान्डलाई तीन विकेटले पराजित गरेको हो।

चार दिनअगाडि मात्र नेपालले नामिबियाले दिएको २८५ रनको विशाल स्कोरलाई पहिलोपटक पछ्याउँदै २ विकेटको जित हासिल गरेको थियो।

शुक्रवार भने टोलीले २७५ रनको लक्ष्य पूरा गरेको हो।

शुक्रवार टस हारेर पहिले ब्याटिङ पाएको स्कटल्यान्डले पूरा ५० ओभर खेल्दै २७४ रन बनाएको थियो।

जवाफमा नेपालले कुशल मल्ल र दीपेन्द्र सिंह ऐरीको धैर्यपूर्ण ब्याटिङको मद्दतले लक्ष्य पूरा गर्‍यो।

विश्वकप लीग-२ मा नामिबिया-स्कटल्यान्ड सम्मिलित शृङ्खला अन्तर्गत नेपालले पाएको यो लगातार दोस्रो जित हो।

यो जितसँगै नेपालले शृङ्खलाको २६ खेलबाट २२ अङ्क जोड्न सफल भएको छ र टोली छैटौँ स्थानमा छ।त्यति नै खेल खेलेको यूएईको २७ अङ्क छ।

एक दिवसीय अन्तर्राष्ट्रिय मान्यता जोगाउन १२ खेलमध्ये ९ खेल जित्नुपर्ने अवस्थामा नेपालले महत्त्वपूर्ण जित हात पारेको हो।

शृङ्खलामा नेपालले नामिबिया र स्कटल्यान्डसँग घरेलु मैदानमा बाँकी २ खेल खेल्नेछ।

त्यसपछि यूएईको भ्रमणमा ४ खेल र त्यहाँबाट फर्केर कीर्तिपुरमा फेरी ४ खेल खेल्ने तालिका छ।

नेपालको जितका उतारचढाव निकै रोमाञ्चक देखिएको थियो।

ठूलो लक्ष्य भेटाउनुपर्ने चुनौती पाएको नेपालले सुरुआतमा एकपछि अर्को विकेट गुमाउन पुग्यो।

खेलको तेस्रो ओभरमा नै कुशल भुर्तेल (१६ रन) र ज्ञानेन्द्र मल्ल (४ रन) आउट हुँदै नेपालले दुई विकेट गुमाएको थियो।

एक बलमा १६ रन, यसरी बन्यो अनौठो कीर्तिमान

स्थिति सम्हालिन नपाउँदै पाँचौँ ओभरमा ओपनर आसिफ शेख (९ रन) र नवौँ ओभरमा कप्तान रोहित पौडेल(६ रन) पनि बाहिरिएसँगै नेपाल ७७-५ को खराब स्थितिमा थियो।

यस्तोमा कुशल मल्ल र दीपेन्द्र सिंह ऐरीले छैटौँ विकेटका लागि १०० रनको महत्त्वपूर्ण साझेदारी गरेपछि नेपाल खेलमा फर्किन सफल भयो।

एक दिवसीयमा अहिलेसम्मकै उत्कृष्ट खेल पस्केका अलराउण्डर मल्लले सो क्रममा ६७ बलमा ८१ रन बनाए जसमा ९ चौका र ४ छक्का सामेल छ।

अविजित ८५ रन बनाएका उनले ८ चौका र एक विशाल छक्का प्रहार गरेका थिए।

त्यसबाहेक गुलशन झाले १७ रन जोडे। मल्ल आउट भएपछि आएका सोमपाल कामीले अविजित २४ रन बनाए। उनले विजयी चौका प्रहार गरे।

यसअघि टस जितेर फिल्डिङ रोजेको नेपालले विपक्षी खेलाडीहरूको एकपछि अर्को विकेट लिएर सुखद सुरुआत गरे पनि अन्ततः रन भने रोक्न सकेन।

आइसीसी क्रिकेट विश्वकप लीग-२ मा माइकल लिस्कले संयमित ब्याटिङ गर्दै शानदार शतक बनाएपछि स्कटल्यान्डसँगको खेल जित्न नेपालले २७५ रनको लक्ष्य पाएको थियो।

कीर्तिपुरस्थित त्रिवि मैदानमा नेपालले टस जितेर फिल्डिङ रोज्दै स्कटल्यान्डलाई ब्याटिङको निम्तो दिएको थियो। लिस्कको १०७ रनको मद्दतमा स्कटल्याण्डले पूरै ५० ओभर खेल्दै ९ विकेट गुमाएर २७४ रन बनायो।

सातौँ नम्बरमा ब्याटिङ गरेका लिस्कले अन्तिमसम्म टिकेर ८५ बल खेल्दै ३ चौका र ९ छक्का मद्दतमा अविजित १०७ रन बनाए ।

स्पिनरहरू कुशल मल्ल, सन्दीप लामिछाने, कुशल भुर्तेलले लगातार विकेट लिँदा स्कटिस टोली सुरुमा दबावमा परेको थियो।

स्पिनरहरू सन्दीप लामिछाने र कुशल मल्लले कीर्तिपुर क्रिकेट मैदानको बिहानीको समयमा स्कटल्यान्डका प्रमुख खेलाडीहरूलाई छिटो छिटो पवेलियन फर्काएका थिए।

मल्लले क्रिस्टोफर म्याकब्रिज र कप्तान रिची बेरिङटोनलाई आउट गरेका थिए भने लामिछानेले टोमस म्याकन्टोस र म्याथ्यु क्रसलाई एलबीडब्लूको धरापमा पारेका थिए।

यी चार खेलाडी आउट हुँदा स्टकल्यान्ड १७ औँ ओभरमा ६४ रनमा सीमित भएको थियो।

२४ ओभरमा ६ विकेट गुमाएर एक समय १११ रनको दयनीय अवस्थामा पुगेपछि पाहुना टोली सस्तैमा समेटिने अनुमान गरिएको थियो।

तर सातौँ नम्बरमा ब्याटिङ गर्न आएका माइकल लिस्कले धैर्यपूर्ण ब्याटिङ गर्दै शतकीय पारी खेलेपछि स्कटल्यान्डले स्कोर बोर्डमा चुनौतीपूर्ण स्कोर बनाउन सफल भयो।

लिस्कले पूरै ओभर खेलेर अविजित १०७ रन बनाए। यो उनको करिअरको पहिलो एक दिवसीय शतक पनि थियो। जसका लागि उनले ८५ बल खेल्दै ३ चौका र ९ छक्का प्रहार गरे।

उनले सातौँ विकेटका लागि ज्याक जर्भिससँग मिलेर ८१ रनको साझेदारी गरेका थिए।

नेपालका लागि लामिछानेले ३ विकेट लिए। पार्ट टाइम स्पिनर कुशल भुर्तेलले ६ ओभर बलिङ गर्दै एक विकेट लिएका थिए। दीपेन्द्र सिंह ऐरीको नाममा पनि एक विकेट रह्यो।

नेपालले शुक्रवारको खेलका लागि स्पिनर ललित राजवंशीलाई बेन्चमा राखेर उनको स्थानमा तीव्र गतिका बलर गुलशन झालाई टिममा समावेश गरेको थियो।

त्यस्तै स्कटल्यान्डले पनि नामिबियाको खेलमा शतक प्रहार गरेका प्रमुख खेलाडी जर्ज मुन्शेलाई टिममा समावेश गरेन भने काइल कोट्जर र शफ्यान शरिफलाई पनि बेन्चमा नै राखिएको थियो।"
"आफ्नो आत्मविश्वाश, अनुभव र परिवारको सहयोगले सफलता पाउन सकेको बताउने उनले नेपाली र अङ्ग्रेजी भाषाको गायनलाई सँगसँगै अगाडि बढाउन चाहेको बताउँछन्।"
"माटोको गारो भएको घर भत्काइयो। वरपर छर छिमेकको जस्तै उनीहरूको पनि पक्की घर बन्दै छ। घरबाहिर चटपटे बेच्न बनाएको टहरो पनि छैन अब त।

कमाइ खाने भाँडो अर्थात् अटो रिक्साको किस्ता तिर्न पनि बाँकी रहेन। समग्रमा- अभाव बाँकी रहेन गायिका रचना रिमालको घरमा।

छोरीले गाएरै घरको नक्सा अनि जिन्दगीको आयाम बदल्छिन् भन्ने सोचेकी थिइनन् उनकी आमा कमलाले। तर, गायकीले नै रचनालाई डोर्‍यायो गायन रियालिटी शो- नेपाल आइडलको मञ्चसम्म।

हुनत उनी प्रतिस्पर्धाको उत्कृष्ट आठबाटै बाहिरिइन् तर उनको गायन यात्रा भने त्यहीँ रोकिएन।

दुई वर्षको अवधिमा आफूले आठ सयभन्दा बढी गीतमा स्वर दिएको रचना बताउँछिन्। देश विदेशको कार्यक्रममा पुग्न उनलाई भ्याइ नभ्याइ भएको छ। फेसबुकमा उनलाई पछ्याउनेको सङ्ख्या तीन लाख छ र उनको यूट्यूब च्यानललाई करिब २ लाखले सब्सक्राइब गरेका छन्।

सारमा भन्नुपर्दा उपलब्धि बढ्दो छ।

‘भन्दिनु उसलाई जहाँ म हुनेछु, त्यहीँ हो मेरो देश’

“पहिले स्टुडियोमा गाउनु मेरी छोरीको रहर थियो। अहिले काम बनेको छ,” कमलाले बीबीसीसँग गौरवान्वित हुँदै भनिन्।

उमेरले १९ वर्ष मात्र लागेकी छोरीले उनलाई भनेको दिन अझै सम्झिन्छिन् – ‘मम्मी अब म कमाउने भएँ। तपाईँ चटपटे बेच्न छाडिदिनुस्।‘

आँगनको त्यस घुम्ती पसलबाट हुने आम्दानीले तीन छोरीका लागि कापी कलमदेखि तरकारी र मरमसलासम्म जुटाएको कमला सम्झन्छिन्। अहिले छोरीले दिलाएको भरोसाकै कारण त्यो पसल बन्द गरिदिइन्।

छोरीमाथिको विश्वासले जित्यो। रचनालाई कमला र परिवारले दिएको साथ र सहयोगले जित्यो।

“मेरी छोरी पढाइमा निकै अब्बल छे। पढेरै केही गर्छे भन्ने लाग्थ्यो। तर, गाएर सफल भई,” उनले भनिन्,”नाम कमाएकी छ। पैसा त आज हुन्छ भोलि नहुन पनि सक्छ। उसले गाएका गीत र शुभचिन्तक सधैँ रहनेछन्।”

कसैले पनि रहर मार्न नपरोस्

रेडियो नेपालमा तारादेवी, अरुणा लामालगायतको गीत गुञ्जँदा टक्क अडिएर शब्द र लय कण्ठ पार्न आफूले निकै मिहेनत गरेको कमला सुनाउँछिन्। रेडियोमा सुनेको गीत साथी सङ्गीसँग विद्यालय जाँदा आउँदा वा घाँस दाउरा गर्न पुग्दा सुनाउने गरेको सम्झन्छिन्।

उनका बुवा पण्डित थिए। बुवासँगै पूजा आरतीमा सामेल हुन पाउँदा दङ्ग पर्थिन्। किनकि त्यही एउटा ठाउँ हुन्थ्यो जहाँ उनी निर्धक्क भजन गाउन पाउँथिन्।

“छोरी मान्छे भएर गाउँदै हिँड्नुलाई लाजको विषय मानिन्थ्यो। निशङ्कोच गाउन मिल्ने ठाउँ भजन कीर्तनस्थल मात्र थियो। तर भजन पनि प्राय राति हुन्थ्यो त्यसैले जानै मुस्किल,” उनी आफूले गाउने रहर दबाउनुको बाध्यता सुनाउँछिन्,”त्यो समय नै त्यस्तै थियो। रहरभन्दा माथि परिवार र समाज हुन्थ्यो।“

हुर्कँदै जाँदा समाजले गर्ने रोकटोक पनि बढ्दै गयो। बिस्तारै उनले रेडियोमा अन्य गायिकासँगै आफ्नो आवाज गुञ्जिएको कल्पन छाडिन्। बरु अठोट लिइन् – पढेर सरकारी जागिरे बन्छु।

कक्षा १० सम्मको पढाइ त पूरा भयो। तर, झापा जलथलस्थित उनको घरबाट नजिक कुनै क्याम्पस थिएन। छोरीलाई एक्लै टाढाको क्याम्पस पठाउन बुवाआमा तयार भएनन्। बरु विवाहलाई पढाइको विकल्पका रूपमा अघि सारे। र, अन्माएर पठाए तेह्रथुम।

“छोरी भएर जन्मिए पछि अनेक सम्झौता गर्नु पर्दो रहेछ। समाज नै त्यस्तै थियो। हामीले पनि स्वीकार्दै गयौँ। तर मनमनै अठोट लिएकी थिएँ। मेरा सन्तानलाई चाहिँ कहिल्यै पनि पढ्नबाट वञ्चित गर्दिन अनि रहर मार्न दिनेछैन,” उनले सुनाइन्।

विवाह गरेको दुई वर्षपछि जेठी छोरी कामना जन्मिइन्। त्यसको ठिक दुई वर्षपछि रचना जन्मिइन्। गाउँमा घर नजिकै विद्यालय थिएन। अलि परको विद्यालयमा पनि पढाउने मान्छेको अभाव थियो। उनी आफूले भोगेको नियति आफ्ना छोरीहरूले पनि भोगुन् भन्ने पक्षमा थिइनन्। उनीहरूलाई गुणस्तरीय शिक्षा दिलाउनकै लागि पुनः झापा झरिन्।

त्यसपछि सुरु भएको हो सङ्घर्षको शृङ्खला।

श्रीमानले अटो चलाएर कमाउँथे। तर, उनलाई थाहा थियो छोरीहरूको उमेर बढ्दै जाँदा आवश्यकता, भोक र रहरहरू पनि सँगै बढ्छन्। एक जनाको कमाइ पर्याप्त हुँदैन। त्यसैले आफू स्वयं पनि कहिले सिलाइ गरेर आम्दानीको बाटो खोजिन्, कहिले चटपटे बेचेर।

“जसरी हुन्छ छोरीहरूले राम्रो शिक्षा पाउनु पर्छ भन्ने लाग्छ। पढे सक्षम बन्छन्। भोलि जागिर नखालान् तर समयसँगै चल्न सक्ने हुन्छन्,” उनी केही बेर सोचेर बोल्छिन्,”शिक्षित मानिसको बुझाइको स्तर नै माथि हुन्छ।”

झापा सरेको नौ वर्षपछि उनकी कान्छी छोरी जन्मिइन्। घरमा खुसीसँगै खाने पेट बढ्यो। उमेरले सानै भए पनि जेठी र माइली छोरीलाई घरको अवस्थाले जिम्मेवार बनाएको थियो। आमा नसक्ने हुँदा वा बिरामी पर्दा उनीहरू नै पसलमा बसिदिन्थे।

बीबीसीसँग कुरा गर्दै रचनाले भनिन्,”मम्मीले गाएको सुनेर हो मैले गाउन थालेको। उहाँ पुराना गीतहरू गुन्गुनाउनु हुन्थ्यो। म सिको गर्न खोज्थेँ। बिग्रिँदा सम्झाउनु हुन्थ्यो। गीतमा प्रयोग भएका शब्द शुद्ध उच्चारण गर्न सिकाउनु हुन्थ्यो।”

छोरीले गायन सुरु गर्नुको श्रेय आफूलाई दिएको सुन्दा कमला केही भावुक भइन्। र, भनिन्,”उसमा क्षमता थियो। समयमा पहिचान भयो र त्यही अनुसार बाटो बन्दै गयो। ऊ त्यसैमा हिँडी। हामीले त सघाउने न हो।”

कक्षा ४ मा पढ्दा जिल्लास्तरीय गायन प्रतियोगिता जितेपछि रचना गाउन झनै प्रोत्साहित भएको कमला सुनाउँछिन्। सुनेरै सिकेको भरमा विद्यालयदेखि गाउँघरमा आयोजना हुने कार्यक्रममा सहभागी हुन्थिन्।

तर, रेडियो वा यूट्यूबमा सुनेर सिक्नु र औपचारिक ज्ञान हुनुको भेद उनलाई थाहा थियो। त्यसैले छोरीलाई सङ्गीत सिक्न पठाउनेबारे श्रीमानसँग सल्लाह गरिन्।

तर, उनीहरूको गाउँ भद्रपुर आसपास सङ्गीत विद्यालय थिएन। करिब १७ किलोमिटर पर बिर्तामोडमा पठाउन सुरुमा त अनकनाइन्। किनकि सार्वजनिक सवारी साधनको सहज आवतजावत थिएन। सँगै पढाइमा सधैँ उत्कृष्ट नतिजा ल्याउने छोरी अलमलिन्छिन् कि भन्ने डर पनि उस्तै थियो।

“मैले आफूले गाउन र पढ्न छोडेको दिनहरू सम्झिएँ। ओहो! मेरा छोरीहरूले पनि त्यही अवस्था भोग्नु परे, म झापा आउनु र सङ्घर्ष गर्नुको औचित्य के? मनमा धेरै कुरा खेलाएर बसिनँ। टाढै भए पनि सङ्गीत सिक्न पठाएँ,” कमलाले सुनाइन्।

रचना कक्षा ९ मा पढ्दा सङ्गीत विद्यालयमा भर्ना भइन्। सङ्गीतको कखरा घरमै आमाले सिकाएकी थिइन्, ती कखरामा सुर र ताल भर्न सङ्गीतकर्मी सरोज दाहालसँग सिकिन्।

त्यस्तैमा एसईई परीक्षा नजिकियो। विद्यालयले धमाधम परीक्षाको तयारी गराउँदै थियो। त्यस अवधिमा उनी सङ्गीत विद्यालय जान छाडेकी थिइन्। तर, इच्छालाई लामो समय दबाएर राख्न सकिनन्।

नेपाल आइडलको अडिशनबारे थाहा पाएपछि, एकपटक कोसिस गर्ने जमर्को गरिन्।

थाहा पाउनेले अनेक भनेका थिए – ‘एसईई बिग्रिन्छ।‘

‘समय भएको छैन।’

‘सङ्गीत सिक। तयारी गर र अर्को वर्ष जाऊ।‘

तर उनको मन कहाँ मान्थ्यो र?

“रहर मार्नु पर्दाको पीडा भोगेकाले होला मैले उसलाई नाइँ भन्न सकिनँ। बरु उसको हात समातेर अडिशनमा लगेँ,” कमलाले भनिन्,”त्यहाँ उपस्थित सयौँ मानिससँग प्रतिस्पर्धा गर्ने आँट नै मेरा लागि छोरीको जीत थियो। प्रतिस्पर्धाबाट बाहिरिए पनि अनुभव सँगाल्थी।”

ती सयौँबाट छानिएर- प्रस्तुति दिँदै, तारिफ बटुल्दै उत्कृष्ट आठसम्म पुगिन्।

“हरेक अङ्क छायाङ्कन हुनु अघि मलाई फोन गर्थी र सोध्थी – मम्मी अब कुन गीत गाउँ?,” कमला दङ्ग पर्दै भन्छिन्,”म दुई चारवटा गीतको सूची दिन्थेँ। हरेक पटक मैले रोजेकै गीत गाएको सुन्दा गर्वले आँखा रसाउँथ्यो। लाग्थ्यो- अब दुःखका कारण रुने दिन गए।”

आफूभित्र दबेको आवाज छोरीको गीतमा सुन्छु

हाल रचना काठमाण्डूमा बस्छिन्। कमला झापामै छिन्। यस दूरीबीच र व्यस्तताबीच सम्बन्धको सेतु बनेको छ रचनाका गीतहरू।

हरेक दिन जसो उनका गीत सार्वजनिक भइरहेका छन्। कहिले काहीँ त दैनिक दुईदेखि चार वटासम्म गीत आउँछन्। ती सबैलाई नछुटाइ सुन्ने श्रोता हुन् कमला। सुनिसकेर फेसबुकमा सेयर गर्न पनि भुल्दिनन्। कार्यक्रम, रेकर्डिङ वा छायाङ्कनमा व्यस्त छोरीलाई प्रतिक्रिया जनाउँदै मेसेज समेत लेख्ने कुरा हर्षित हुँदै उनले सुनाइन्।

ती गीतहरूमा आफूले वर्षौँअघि देखि दबाएको आवाज अनुभूत गर्ने उनी बताउँछिन्।

“उसले आफ्ना कार्यक्रमहरू पाँच सेकेन्डका लागि भए पनि भिडियो कल गरेर देखाउँछे। मलाई उसको कार्यक्रम प्रत्यक्ष हेर्ने मन छ,” उनले रहरको पोको फुकाइन्।

कुराकानीकै क्रममा कमलालाई रचनाको फोन आउँछ। भोजपुरमा कार्यक्रम सकेर काठमान्डू एयरपोर्ट पुगेकी उनी आमासँग खुसी साट्छिन् – मम्मी कक्षा १२ को रिजल्ट आयो। म ए ग्रेडमा पास भएँ। ३.४४ जिपिए आएछ।

छोरीको परिश्रम र प्राप्तिको बखान गरिरहेकी कमलाको खुसी थप चुलियो। केही बेर मौन रहिन् र बोलिन्,”ऊ तीक्ष्ण छे। पढाइलाई चाहिँ जसरी पनि निरन्तरता दिए हुन्थ्यो। पढाइ भए अवसरहरू झनै फराकिलो भएर आउँछन्।”

कमलाका आशाहरू मसिना छन्। अटो चलाएर फर्किएका उनका श्रीमान, रचनाको बुबा हुनुका कारण पाएको प्रशंसा र सम्मानको खात बोकेर फर्कन्छन्। बाटोमा हिँड्दा देख्नेले ‘रचनाको आमा वा रचनाको बुबा’ भनेर सम्बोधन गर्छन्। यस्तै कुरामा शान्ति र सन्तुष्टि भेट्छन् उनीहरू।

किशोरावस्था पनि नकटेकी छोरीले कुनै दिन आफूहरूको अघिल्तिर आएर – ‘बाबा कतिन्जेल साँघुरोमा बस्ने। अब हामी पनि नयाँ घर बनाऔँ। सकिन्छ।‘ भन्नुले दिलाएको खुसी त झन् कति हो कति।

कमला विगतमा फर्कन्छिन् जब रचना सानातिना कार्यक्रममा गाउन पुग्थिन्। उनले गाएको सुनेर केही मानिस खुसी हुन्थे र पाँच सय, हजारको नोट दिएर पठाउँथे। रचना ती पैसा आमालाई खर्चका लागि दिन्थिन्।

“तर त्यो सबै पैसा उसको डायरीका पानाहरूमा च्यापेर सुरक्षित राखिदिएकी छु। ती नोट मात्र होइनन् याद हुन् र मेरी छोरीलाई गीत गाउन हौसला दिने पदक हुन्।”

कमला चाहन्छिन्, चर्चा र सफलताले छोरीलाई पुराना पल नबिर्साइदेओस् जसको जगमा टेकेर उसले अहिले सुन्दर उडान भरिरहेकी छ।

रचना चाहिँ चाहन्छिन्, उनकी आमा एक पटक विगतमा फर्किउन्। पुनः हृदय खोलेर गीत गाउन्।

“मैले उहाँको स्वरमा एउटा गीत रेकर्ड गराउने योजना बनाएकी छु। किनकि श्रोताले थाहा पाउनु पर्छ मेरो प्रेरणाको स्रोत को हो।”"
"दीपेन्द्र सिंह ऐरीको अर्धशतक सहित रोहित पौडेल, टोलीका नयाँ खेलाडी आदिल अन्सारी र आशिफ शेखको ब्याटिङ चम्किएपछि नेपालले बिहीवार पपुवा न्यूगिनी विरुद्ध २०३ रनको विशाल स्कोर खडा गरेको थियो।

जवाफमा एक समय लक्ष्य पछ्याउने सङ्केत देखाएको पपुवा न्यूगिनी २ बल खेल्नु अगावै १६६ रनमा समेटिन पुग्यो।

नेपालले सन् २०१४ को ढाका विश्वकपमा पहिलो आधिकारिक टी-२० प्रतियोगिता खेलेको थियो।

त्रिकोणात्मक शृङ्खलामा पाएको लगातार तेस्रो जितसँगै नेपाल त्रिकोणात्मक क्रिकेट श्रृङ्खलाको फाइनलमा प्रवेश गरेको छ।

पराजयसँगै पपुवा न्यूगिनीको फाइनलमा पुग्ने सम्भावना कठिन भएको छ।

अहिलेसम्म खेलेका तीन वटै खेल हारेको पपुवा न्यूगिनीले अब फाइनलमा पुग्न मलेसियासँगको खेल जित्न सके रन रेटको आधारमा सम्भावना बन्न सक्छ।

तर नेपालले मलेसियालाई हराउन सकेको खण्डमा मात्र त्यो अवस्था बन्नेछ।

नेपालको खेलको खेलप्रेमी तथा खेलाडीहरूका तर्फबाट समेत प्रशंसा भैरहेको छ।

फाइनलमा पुगेको नेपाली टोलीलाई राष्ट्रिय महिला टोलीकी कप्तान रुविना क्षेत्रीले बधाई दिँदै युवा खेलाडीहरूको प्रशंसा गरिन्।

""नेपाली टोली बलियो देखिन थालेको छ। यो सबैको मेहनत र टिम भावनाको कारणले हो। घरेलु दर्शक र ब्याटिङ मैत्री पिचको कारण पनि खेल रोमाञ्चित बन्यो। सबैलाई बधाई छ"" उनले भनिन्।

करणको ह्याट्रिक

करण केसी टी-२० मा ह्याट्रिक विकेट लिने पहिलो नेपाली खेलाडी बनेका छन् । साथै एउटै खेलमा ५ विकेट लिने पनि उनी पहिलो नेपाली खेलाडी बने।

एक समय जिततर्फ उन्मुख भएको पपुवा न्यूगिनीलाई रोक्ने काम अविनाश बोहराले गरे भने केसीको ह्याट्रिकबाट त्यसको उत्कृष्ट अन्त्य हुन पुग्यो।

पपुवा न्यूगिनीले अन्तिम ३ ओभरमा ८ रन जोड्नका लागि ६ विकेट गुमाएको थियो।

पपुवा न्यूगिनीका ओपनर जोडी कप्तान असद भाला र लेगा साइका (दुवैको १/१ रन) सुरुको तेस्रो ओभर भित्र आउट भएपछि नेपालको सुरुआत राम्रो बनेको थियो। दुवै विकेट करण केसीले लिएका थिए।

तर त्यसपछि चार्ल्स अमिनी र टोनी उराले खेललाई नियन्त्रणमा राख्दै नेपाली बलरहरूलाई निरन्तर दबाबमा राखे।

तेस्रो विकेटका लागि यो जोडीले ८४ रनको साझेदारी गरेपछि खेलमा प्रतिस्पर्धात्मक स्थिति बनेको थियो।

१२ औँ ओभरमा ४३ रन बनाएर खेलिरहेका उरालाई सोमपाल कामीले आउट गरेपछि यो जोडीको साझेदारी टुट्न पुग्यो।

१४ औँ ओभरमा अमिनी पनि आउट भएपछि मात्र खेल नेपालको पक्षतिर ढल्किन पुगेको थियो।

अमिनीले ६२ रनको इनिङ खेल्ने क्रममा ४७ बलमा ९ चौका प्रहार गरे।

यद्यपि नोर्मन भानुआले आक्रामक ब्याटिङ गर्दै खेल अझ रोमाञ्चक बनाएका थिए।

१५८/४ को प्रतिस्पर्धात्मक अवस्थामा पुगेको बेला अविनाश बोहराले महत्त्वपूर्ण विकेट लिए।

१८ औँ ओभरमा उनले भानुआलाई दीपेन्द्र सिंह ऐरीबाट क्याच गराए भने अर्को बलमा सेसे बाउलाई एलबीडब्लूको सिकार बनाएपछि नेपालको जित सुनिश्चित भएको हो।

बोहरा ह्याट्रिक नजिक पुगेका थिए। उनी त सफल भएनन् तर त्यसपछि करण केसीले त्यो काम गरिदिए।

नेपालको आक्रामक ब्याटिङ

ओपनर जोडी कुशल भुर्तेल र आशिफ शेखले पहिलो विकेटका लागि ४४ रनको साझेदारी गरेसँगै नेपाली ब्याटरहरु कीर्तिपुरमा खुलेर खेल्ने सङ्केत देखिएको थियो।

भुर्तेल सातौँ ओभरमा हाकुरेको बलमा १७ रनमा क्याच आउट भए भने त्यसपछि भानुआले १०औँ ओभरमा शेखको विकेट लिएका थिए।

आशिफले २९ बलमा चार चौका र एक छक्काको मदतले ३८ रन बनाए।

शृङ्खलामा प्रभावकारी प्रदर्शन गरिरहेका रोहित पौडेलले पनि २३ बलमा ४१ रन जोडे। जसमा चार चौका र दुई छक्का सामेल थियो।

रोहित १५औँ ओभर आउट हुँदा नेपालको स्कोर १२३ रन पुगेको थियो।

त्यसपछि खेलमा जमेका दीपेन्द्रसिंह ऐरी र नयाँ खेलाडी आदिल अन्सारीले चौथो विकेटका लागि ७६ रनको साझेदारी गरेका थिए ।

दबावबिना खेल्ने मौका पाएका ऐरीले ६६ रन बनाउँदै टी-२० अन्तर्राष्ट्रिय खेलमा चौथो पटक ५० भन्दा बढी रन बनाए। ३३ बलको सामना गरेका उनले तीन चौका र चार छक्का प्रहार गरेका थिए।

ऐरीले १८औँ ओभरको सुरुको तीन बलमा लगातार तीन छक्का प्रहार गरेर खेलमा रोमाञ्च थपेका थिए। जसले गर्दा उनले २९ बलमा अर्धशतक पूरा गर्न भ्याएका थिए।

१९औँ ओभरको अन्तिम बलमा उनी पोकानाको बलमा क्याच आउट हुन पुगे। सो ओभरमा अन्सारीले लगातार तीन छक्का हान्दा नेपालले कूल ३२ रन जोडेको थियो।

अन्सारीले ११ बलमा एक चौका र तीन छक्कासहित ३३ रन जोडेर आफ्नो ""डेब्यू"" मा प्रभाव छोडे।

अन्तिम ओभरमा भने नेपालको तीन विकेट झरेको थियो। काबुआ मोरियाको सो ओभरमा अन्सारी, करण केसी (१ रन) र दिलीप नाथ (० रन) आउट भएका थिए।

आदिलको 'डेब्यू'

पपुवा न्युगिनी विरुद्धको खेलबाट यु-१९ टोलीका प्रभावशाली अलराउन्डर आदिल अन्सारीले राष्ट्रिय टोलीमा ""डेब्यू"" गरे।

प्रशिक्षक पुबुदु दशानायकेले कुशल मल्ललाई बेन्चमा राखी मधेस प्रदेशको प्रतिनिधित्व गर्ने अन्सारीलाई मौका दिएका थिए।

यो सँगै काठमाण्डूमा भएको एकदिवसीय र त्रिकोणात्मक शृङ्खलाको अवसरमा राष्ट्रिय टोलीमा प्रवेश पाउने खेलाडीहरूको सङ्ख्या तीन पुगेको छ।

अघिल्लो दिन मलेशियासँग विकेटकिपर ब्याट्सम्यान दिलीप नाथले ""डेब्यू"" गरेका थिए भने पपुवा न्युगिनी विरुद्धकै एकदिवसीयमा यू-१९ टोलीका कप्तान देव खनाल राष्ट्रिय टोलीमा भित्रिएका थिए।

अन्सारीलाई पूर्व राष्ट्रिय खेलाडी तथा क्यानको प्रमुख छनोटकर्ता दीपेन्द्र चौधरीले ""डेब्यू क्याप"" प्रदान गरे।

अन्सारी आक्रामक खेल्ने ब्याटर तथा मध्यम गतिका बलर हुन्।

गत डिसेम्बरमा उनले यू-१९ एशिया कपमा कुवेतविरुद्ध ४९ रन जोडेका थिए भने यू-१९ राष्ट्रिय प्रतियोगितामा सुदूरपश्चिम प्रदेशविरुद्ध ८७ रनको आक्रामक इनिङ खेलेका थिए।"
"जुन २४ अपडेट: आधिकारिक अनुसन्धानले यो समाचार मिथ्या प्रमाणित भएको छ। थप जानकारीको लागि यहाँ जानुहोला । यस समाचारबाट पर्न गएको असुविधाको लागि क्षमाप्रार्थी छौँ। - सम्पादक

दक्षिण अफ्रिकामा एक महिलाले एकै पटकमा १० वटा बच्चा जन्माएको बताइएको छ। एकै पटक सर्वाधिक बच्चा जन्मिएको यो नयाँ कीर्तिमान हुन सक्ने बताइएको छ।

गोसियामे थमारा सिथोलेका पतिका अनुसार पहिला स्क्यान गर्दा गर्भमा आठ वटामात्र बच्चा देखिएको थियो।

तर १० वटा जन्मिँदा आफू छक्क परेको उनले बताए।

""सात छोरा र तीन छोरी छन्। म खुसी छु, म भावुक भएको छु। म धेरै कुराकानी गर्न सक्दिनँ,"" सोमवार राति बच्चा जन्मिएपछि टेबोहो सोतेत्सीले प्रिटोरीआ न्यूजलाई बताए।

सैँतीस वर्षीया सिथोले पहिले पनि जुम्ल्याहा बच्चा जन्माएकी थिइन्। उनीहरू अहिले छ वर्षका भए।

गर्भवती भएको २९ सातामा सोमवार साँझ शल्यक्रिया गरेर ती बच्चालाई जन्म दिएपछि उनको स्वास्थ्य अवस्था राम्रो रहेको बताइएको छ।

दक्षिण अफ्रिकी अधिकारीहरूले बीबीसीसँग एकै पटकमा १० वटा बच्चा जन्मिएको पुष्टि गरे।

गिनिज वर्ल्ड रेकर्ड्सले बीबीसीसँग सिथोलेको विषयमा अनुसन्धान गरिरहेको बताएको छ।

अरू घटना

सन् २००९ मा अमेरिकामा एउटी महिलाले एकै पटकमा आठवटा बच्चा जन्माएकी थिइन्। एकै पटक धेरै बच्चा जन्माएर बाँच्न सफल व्यक्तिको गिनिज वर्ल्ड रेकर्ड अहिले उनकै नाममा रहेको छ।

तर गत महिना मात्र मालीकी २५ वर्षीया हालिमा सिसेले नौवटा बच्चालाई जन्म दिएकी थिइन्।

मोरक्कोको क्लिनिकमा उनी अहिले राम्रो स्वास्थ्य अवस्थामा रहेको बताइएको छ।

धेरै बच्चाहरू भएको अधिकांश गर्भ अपरिपक्व अवस्थामै अन्त्य हुने गरेको बीबीसी अफ्रिकाका स्वास्थ्य संवाददाता रोडो ओडियाम्बो बताउँछिन्।

एकै पटकमा तीन वटाभन्दा बढी बच्चा जन्मिने घटना दुर्लभ हुन्छन्।

प्राय: सन्तान उत्पादनसम्बन्धी उपचार गराएका व्यक्तिले बच्चा जन्माउँदा मात्र त्यस्ता घटना हुने गरेको पाइन्छ। तर यो घटनामा ती दम्पतीले प्राकृतिक रूपमै गर्भाधान गरेका थिए।

'प्रार्थना र अनिदा रात'

प्रिटोरीआ न्यूजसँग एक महिनाअघि कुराकानी गर्दै सिथोलेले ""सुरुमा आफ्नो गर्भावस्था निकै कठिन"" रहेको बताएकी थिइन्।

उनले स्वस्थ्य रूपमा बच्चा जन्माउन प्रार्थना गरेकी र कस्तो होला भन्ने चिन्तामा कैयौँ रातहरू कटाएको पनि बताएकी थिइन्।

""उनीहरू कसरी गर्भमा अटाउलान्? के उनीहरू बाँच्लान्?"" उनी आफैँसँग भन्ने गर्थिन्। तर चिकित्सकहरूले गर्भाशय फैलिरहेको पुन: सुनिश्चित गराएका थिए।

उनको गर्भमा आठवटा भ्रूण रहेको ठानिएको थियो त्यसबेला सिथोलेले गोडामा दुखाइ अनुभव गरेकी थिइन्।

चिकित्सकहरूले आठमध्ये दुई भ्रूण गलत स्थानमा रहेको पाएका थिए।

""त्यसलाई समाधान गरिएको थियो र त्यसपछि म ठिक थिएँ। म मेरा बच्चा पर्खिन सक्दिनँ,"" त्यस बेला उनले उक्त पत्रिकालाई भनेकी थिइन्।

यसअघि एकै पटकमा नौ जना बच्चा जन्मिएका दुईवटा घटना अभिलेखमा छन्। तर तीमध्ये कुनै पनि बच्चा केही दिनभन्दा बढी बाँच्न सकेनन्।"
यूएईमा भएको अन्तर्राष्ट्रिय आमन्त्रण क्रिकेट प्रतियोगितामा विश्वभरका शीर्ष खेलाडीहरूसँग खेलेर फर्केकी सीता राना मगर आफ्नो 'सेलिब्रेसनका' कारण विश्वभर चर्चामा रहिन्।
"साउदी अरबकी एक प्रख्यात महिला अधिकारवादी लुजैना अल-हथलुललाई जेल सजाय सुनाइएको छ। उनले महिलाहरूले सवारी हाँक्न पाउने अधिकारको वकालत समेत गरेकी थिइन।

३१ वर्षकी हथलुलले हालसम्म साढे दुई वर्षभन्दा बढी जेल जीवन बिताइसकेकी छन्।

उनीसहित केही अधिकारवादीहरूलाई साउदी अरबविरुद्ध रहेको ठानिएका संस्थाहरूसँग सम्पर्क गरेको आरोपमा सन् २०१८ मा पक्राउ गरिएको थियो।

अन्तर्राष्ट्रिय मानवअधिकारवादी संस्थाहरूले पटक-पटक उनलाई रिहा गर्न माग गर्दै आएका छन्।

तर सोमवार आतङ्कवादविरुद्धको अदालतले राष्ट्रिय सुरक्षामा क्षति पुर्‍याउन खोजेको र देशमा विदेशी मुद्दाहरूलाई अघि बढाएको आरोपमा उनलाई दोषी ठहर गरेको छ।

सजाय

उनलाई पाँच वर्ष आठ महिनाको जेल सजाय सुनाइएको हो।

दुई वर्ष १० महिनाको सजाय भने रद्द गरिएको बताइएको छ।

हथलुल र उनको परिवारले भने सबै अभियोग अस्वीकार गरेका छन्।

उनलाई जेलमा यातना दिइएको समेत परिवारको दाबी छ तर त्यो दाबीलाई अदालतले खारेज गरिदिएको छ।

हथलुललाई साउदी महिलाहरूलाई सवारी हाँक्न अनुमति दिइनुभन्दा केही हप्ता अघि पक्राउ गरिएको थियो।

उनले त्यो मुद्दालाई जोडदार रूपमा उठाएकी थिइन्।

साउदी अधिकारीहरूले भने यो विषयसँग उनको पक्राउको कुनै सम्बन्ध नभएको बताएका छन्।

हथलुलको परिवार के भन्छ?

हथलुल परिवारले पक्राउपछि उनलाई प्रशासनले तीन महिनासम्म सम्पर्कविहीन बनाएको र उनलाई करेन्ट लगाइनुका साथै कुटपिट गरिएको अनि उनी यौन उत्पीडनको सिकार भएको आरोप लगाएको छ।

आफूलाई जेलमा यातना नदिइएको बताउने सर्तमा उनलाई रिहा गर्ने प्रस्ताव राखिएको परिवारको दाबी छ।

मानव अधिकारवादहरूले उनको सुनुवाइमा अन्तर्राष्ट्रिय मापदण्ड पूरा नभएको बताएका छन्।

महिलासँग बसेर खाना खाने इजिप्टेली पक्राउ
साउदी महिलाका लागि ‘ऐतिहासिक दिन’

गत नोभेम्बरमा मानव अधिकारवादी संस्था एम्नेष्टि इन्टरन्याशनलले उनी विरुद्धको मुद्दा आतङ्कवादविरुद्धको अदालतमा लगिएको विषयको निन्दा गर्दै त्यसले साउदी निकायहरूको 'क्रूरता र पाखण्ड' उजागर गरेको बताएको थियो।"
लकडाउनका कारण लागु गरिएका प्रतिबन्धात्मक व्यवस्थाका कारण अभिभावकहरूले यात्रा गर्न नपाएपछि कीएभमा गत महिना १०० भन्दा बढी नवजात शिशु अलपत्र परेका थिए।
"साउदी अरबले शनिवार एकैदिन ८१ जनालाई मृत्युदण्ड दिइएको बताएको छ। उक्त सङ्ख्या त्यहाँ गत वर्ष मृत्युदण्ड दिइएका मानिसको कुल सङ्ख्याभन्दा बढी हो।

मृत्युदण्ड पाउनेमा ३७ साउदी, सात यमनी र एक सिरियाली नागरिक पनि छन्।

उनीहरूलाई आतङ्कवादसहित विभिन्न जघन्य अपराधमा दोषी ठहर गरिएको सरकारी समाचारसंस्था एसपीएले जनाएको छ।

उनीहरूमध्ये केहीलाई इस्लामिक स्टेट समूह (आईएस), अल कायदा वा यमनका हूथी विद्रोही समूहमा संलग्न रहेको आरोप लगाइएको थियो।

मानव अधिकारवादी सङ्गठनहरूले साउदी अरबमा निष्पक्ष सुनुवाइ नहुने गरेको दाबी गर्ने गरेका छन्। यद्यपि साउदी सरकारले त्यस्तो आरोप अस्वीकार गर्दै आएको छ।

एसपीएका अनुसार अहिले मृत्युदण्ड दिइएका प्रतिवादीहरूको मुद्दा १३ जना न्यायाधीशले हेरेका थिए। मुद्दा तीन चरणको न्यायिक प्रक्रियाबाट अघि बढेको थियो।

उनीहरूलाई अर्थतन्त्रसम्बन्धी महत्त्वपूर्ण संयन्त्रमा आक्रमण गर्न निसाना बनाएको, सुरक्षा निकायका सदस्यहरूलाई मारेको वा तारो बनाएको, अपहरण गरेको, यातना दिएको, बलात्कार गरेको र तस्करी गरेर देशभित्र अस्त्र ल्याएको जस्ता अभियोग लगाइएको थियो।

मृत्युदण्ड दिइने उच्च दर भएका देशहरूको सूचीमा साउदी अरब शीर्षस्थ पाँचौँ स्थानमा छ।

प्राप्त तथ्याङ्कका आधारमा एम्नेस्टी इन्टरन्याश्नलले बनाएको सूचीमा चीन, इरान, इजिप्ट र इराकपछि साउदी अरबमा उच्च दरमा मृत्युदण्ड दिइने गरेको देखिन्छ।

गत वर्ष साउदी अरबमा ६९ जनालाई मृत्युदण्ड दिइएको थियो।

चीन सरकारले मृत्युदण्ड दिइएका मानिसको तथ्याङ्क गोप्य राख्ने गर्छ।

तर एम्नेस्टी इन्टरन्याश्नलको आकलनअनुसार चीनमा प्रत्येक वर्ष हजारौँ मानिसले मृत्युदण्ड पाउने गरेका छन्।"
"अमेरिकी गुप्तचर निकायको रिपोर्टले साउदी युवराज मोहम्मद बिन सलमानले निर्वासनमा रहेका पत्रकार जमाल खसोग्जीको सन् २०१८ मा भएको हत्याको स्वीकृति दिएको पाएको छ।

बाइडन प्रशासनले सार्वजनिक गरेको रिपोर्टमा युवराजले खसोग्जीलाई ""पक्राउ गर्न अथवा हत्या गर्ने"" योजनालाई स्वीकृति दिएका थिए।

अमेरिकाले दर्जनौँ साउदीहरूमाथि प्रतिबन्ध लगाएको छ तर युवराजलाई भने लगाएको छैन।

साउदी अरेबियाले उक्त रिपोर्टलाई अस्वीकार गर्दै त्यसलाई ""नकारात्मक, झुटो र अस्वीकार्य"" बताएको छ।

अस्वीकार

साउदीमा प्रमुख नेतृत्वदायी भूमिकामा रहेका युवराज मोहम्मदले खसोग्जी हत्यामा उनको कुनै पनि भूमिका रहेको भन्ने अस्वीकार गरेका छन्।

खसोग्जी इस्तानबुलमा रहेको कन्सुलेट भ्रमण गर्दा टर्कीमा मारिएका थिए र उनको शरीर टुक्रा टुक्रा पारिएको थियो।

५९ वर्षीय पत्रकार खसोग्जी कुनैबेला साउदी सरकारका सल्लाहकार थिए र राज परिवारसँग निकट थिए। तर पछि उनी टाढिए र स्व-निर्वासनमा सन् २०१७ मा अमेरिका पुगेका थिए।

त्यहीँ उनले वाशिङ्टन पोष्टका लागि मासिक स्तम्भ लेख्थे जसमा उनले युवराज मोहम्मदको नीतिहरूको आलोचना गर्ने गर्थे।

रिपोर्टमा के छ?

अमेरिकी गुप्तचर निकायको निर्देशकको कार्यालयले तयार पारेको रिपोर्टमा भनिएको छ, ""साउदी अरेबियाका युवराज मोहम्मद बिन सलमानले इस्तानबुलमा साउदी पत्रकारलाई पक्राउ गर्न या हत्या गर्ने योजना अनुमोदन गरेका थिए भन्ने हाम्रो ठम्याइ छ।""

युवराज साउदी राजा सलमान बिन अब्दुलअजिज अल साउदका छोरा हुन् र उनलाई देशको प्रभावशाली शासकका रूपमा लिइन्छ।

गुप्तचर रिपोर्टले उक्त कारबाही साउदी युवराजले गराएका थिए भन्ने निष्कर्षमा पुग्न तीनवटा कारण देखाएको छ।

सन् २०१७ देखि साउदीमा निर्णय प्रक्रियामा उनको पकड
हत्यामा उनको एकजना सल्लाहकार र उनका अङ्गरक्षकहरूको प्रत्यक्ष संलग्नता
र उनको ""विदेशमा भागेकाहरूलाई हिंसात्मक उपाय अपनाएर पनि चुप बस्न लगाउने कुरामा समर्थन""

रिपोर्टमा खसोग्जीको हत्यामा संलग्न भनेर आरोपितहरूको नाम पनि उल्लेख गरिएको छ।

तर रिपोर्टमा भनिएको छ, ""उनीहरू कहिलेदेखि त्यसमा संलग्न थिए भन्ने चाहिँ हामीलाई थाहा छैन।""

साउदी अधिकारीहरूले ती पत्रकारलाई देशमा फर्काउन पठाइएको समूहले गरेको गलत कारबाहीका कारण मारिएको आरोप लगाउँछन् र गत सेप्टेम्बर महिनामा साउदी अदालतले पाँचजनालाई पहिले फासी तर पछि बीस वर्षको जेल सजाय सुनाएको थियो।

यसले साउदी अमेरिका सम्बन्धमा के अर्थ राख्छ?

रिपोर्ट सार्वजनिक भए लगत्तै अमेरिकाका विदेश मन्त्री एन्टोनी ब्लिङ्कनले केही साउदीहरूमाथि यात्रा प्रतिबन्धहरू घोषणा गरेका छन्।

उनले भने, ""रिपोर्टमा नाम उल्लेख भएकाहरू गम्भीर क्रियाकलापमा प्रत्यक्ष सहभागी थिए।""

उनले ""कुनै पनि विदेशी सरकारले फरक विचार राख्नेहरूमाथि निशानाबाजी गर्छ भने तिनलाई अमेरिका आउन नदिइने"" चेतावनी दिए।

त्यसैगरी अर्थ मन्त्रालयले युवराज नजिक रहेका उनका एक अङ्गरक्षक र पूर्व गुप्तचार उप प्रमुख अहमद असिरि र हत्यामा संलग्न केही उनका अङ्गरक्षकहरूमाथि प्रतिबन्ध लगाएको छ।

सन् २०१८ मै सीआईएले युवराज नै हत्या गर्ने आदेश दिएको विश्वास गरेको बताइएको थियो तर अहिलेसम्म अमेरिकी सरकारले त्यस बमोजिमको रिपोर्ट सार्वजनिक गरेको थिएन।

विश्वकै सबभन्दा ठूलो तेल निर्यातकर्ता साउदी अरेबिया मध्यपूर्वमा अमेरिकाको एक प्रमुख समर्थक मुलुक हो।

अमेरिकी राष्ट्रपति जो बाइडनले उनका पूर्ववर्ती डोनल्ड ट्रम्पको भन्दा साउदी अरेबियामा मानव अधिकार विधिको शासनबारे कडा अडान लिने ठानिएको छ।

बिहीवारको फोन वार्ताका बेला राजा सलमानसँग राष्ट्रपति बाइडनले मानव अधिकार र विधिको शासनमाथि अमेरिकाले दिने महत्त्वबारे जोड दिएको ह्वाइट हाउसले जनाएको छ।

रोयटर्स समाचार संस्थाले उदृत गरेका समाचार स्रोतले बाइडन प्रशासनले हतियार संझौता रद्द गर्ने सम्मका कुराहरू भइरहेका छन्।

अमेरिकी रिपोर्ट अस्वीकार गर्दै साउदी विदेश मन्त्रालयले हत्यामा संलग्नहरूको अनुसन्धान गरेर न्याय प्रदान गरिसकिएको बताएको छ।"
"सरकारविरोधी प्रदर्शनमा सहभागी भएको आशङ्कामा १३ वर्षको उमेरमै पक्राउ परेका एक कैदीलाई साउदी अरबको सरकारले जेलमुक्त गरेको अधिकारकर्मीहरूले बताएका छन्।

मुर्तजा कुरेरिसलाई मृत्युदण्डको सजाय माग गरिएको भए पनि उनलाई जेल सजाय मात्र दिइएको थियो।

उनी सन् २०१४ मा पक्राउ परेका थिए। उनीविरुद्ध लागेका धेरै अभियोगमध्ये सन् २०११ मा भएको 'अरब स्प्रिङ' प्रदर्शनमा सहभागी भएको आरोप पनि थियो।

कुरेरिस राजनीतिक प्रदर्शनमा सहभागी भएको कारण नियन्त्रणमा लिइएका साउदी अरबका सबैभन्दा कान्छा कैदी भएको ठानिएको थियो।

अल्पसङ्ख्यक शिया मुस्लिम समुदायबाट प्रतिनिधित्व गर्ने उनलाई साउदी अरबको पूर्वी प्रदेशमा अरू बालबालिकासँगै साइकलमा विरोध र्‍यालीमा सहभागी भएको भिडिओहरूमा देखिएको थियो।

साउदी अरबमा शिया मुस्लिमहरूले बहुसङ्ख्यक सुन्नी मुस्लिमहरूबाट भेदभाव भएको र आफूहरूलाई दोस्रो दर्जाको नागरिकको व्यवहार गरिएको गुनासो गर्दै आएका छन्।

अरब देशहरूमा भएको विद्रोहबाट प्रभावित भएर उनीहरूले पनि साउदी प्रशासनविरुद्ध सडकमा प्रदर्शन गरेका थिए।

तर त्यहाँ फैलिएको तनाव सुरक्षाबल प्रयोग गरेर शान्त पारिएको थियो। त्यस बेला र लगत्तैका प्रदर्शनमा सहभागीहरूलाई पक्राउ गरिएको थियो र कतिपयलाई मृत्युदण्ड पनि दिइएको थियो।

मानवाधिकारका क्षेत्रमा काम गरिरहेका समूहहरूले मुर्तजा कुरेरिसलाई बिना कुनै आरोप वर्षौँसम्म नियन्त्रणमा लिइएको बताएका छन्।

उनी रिहा भएपछि उनी पक्राउ पर्दै गर्दाको तस्बिरसँग कुरेरिसको तुलना गरिएको छ। त्यस बेला सानो बालक देखिएका उनी अहिले दाह्री पलाएका युवक भएका छन्।

उनलाई अदालतमा सुनुवाइको क्रममा एउटा अतिवादी आतङ्कवादी समूहमा आबद्ध भएको अभियोग लगाइएको थियो।

उनलाई प्रहरी चौकीमा पेट्रोल बम प्रहार गरेको आरोप लागेका आफ्ना दाजुलाई सहयोग गरेको अभियोग लागेको थियो।

यो अभियोगमा उनलाई मृत्युदण्ड दिनुपर्ने माग सरकारी वकिलहरूले गरेका थिए।

अधिकारकर्मीहरूले उनलाई झुन्डाएर मारिने जोखिम रहेको औँल्याएका थिए।

उनको स्वीकारोक्तिलाई प्रमाणको रूपमा पेस गरिए पनि कुरेरिसले आफूलाई यातना दिएर बोल्न लगाइएको बताएका थिए।

बालकलाई आरोपित गरिएको यो घटनाले अन्तर्राष्ट्रिय ध्यानाकर्षण भएको थियो। त्यसैले पनि उनलाई मृत्युदण्डको सट्टा जेल सजायको मात्रै फैसला गर्न दबाव पुगेको थियो।

सुरुमा उनलाई १२ वर्षको जेल सजाय तोकिए पनि पछि सजाय आठ वर्ष कायम गरिएको थियो। पूरा सजाय भुक्तान गरेपछि उनी थुनामुक्त भएका हुन्।

मानव अधिकारकर्मीहरूले उनलाई मुक्त गर्ने निर्णयको स्वागत गरेका छन्।

तर उनलाई थुनामा राखिएको समयमा मृत्युदण्डको त्रासका कारण परेको मनोवैज्ञानिक असरको परिपूरणका बारेमा उनीहरूले चिन्ता व्यक्त गरेका छन्।

सन् २०२० मा साउदी अरबमा नाबालक अभियुक्तलाई मृत्युदण्ड दिन नपाइने शाही आदेश जारी गरिएको थियो।"
"ताजा आरोपहरूले साउदी अरेबियाका युवराज मोहम्मद बिन सलमानलाई अमेरिकी अर्बपति जेफ बेजोसको फोन ह्याकिङमा मुछिदिएको छ।

फोन ह्याकको घटना साउदी शासकका आलोचक एवम् पोस्टका पत्रकार जमाल खसोग्जीको हत्याभन्दा पाँच महिना पहिले नै भएको थियो। पोस्टका मालिक बेजोस हुन्।

अमेरिकामा बस्दै आएका साउदी सरकारका आलोचक खसोग्जीलाई सन् २०१८ को अक्टोबरमा टर्कीको इस्तानबुलस्थित साउदी दूतावासभित्र हत्या गरिएको थियो।

बिन सलमानलाई उक्त हत्या आदेश दिएको आरोप लागेको छ तर साउदी अरेबियाले सो हत्या उनका सेवामा रहेका मानिसहरूले विनाअनुमति गरेको भन्दै आएको छ।

बुधवार द गार्डियन पत्रिकामा प्रकाशित समाचारका अनुसार बेजोसको फोनमा ह्वाट्सएपमार्फत् बिन सलमानको व्यक्तिगत खाताबाट शङ्कास्पद लिङ्क पठाइएपछि उनको फोन ह्याक भएको थियो।

द गार्डियन पत्रिकाका अनुसार यस मितिमा युवराजको फोनबाट बेजोसको फोनमा ""हेर्दा मित्रतापूर्ण कुराकानी"" कै पाटो लाग्ने गरी ""एक नमागिएको फाइल"" पठाइयो।

अज्ञात सूत्रहरूको हवाला दिँदै पत्रिकाको विवरणमा भनिएको छ त्यसपछि केही घण्टामै बेजोसको फोनबाट ठूलो मात्रामा डेटा चोरियो।

जमाल खसोग्जी इस्तानबुलस्थित साउदी वाणिज्य दूतावासमा जान्छन्। त्यहाँ उनी आफ्नी टर्कीस पत्नी हाटिज जेंगेजसँगको बिहेसम्बन्धी कागजात लिन भनेर गएका थिए। तर उनी कहिल्यै बाहिर आएनन्।

खसोग्जी मारिएका हुन् भनेर स्वीकार्न साउदी अरेबियालाई दुई साता लाग्यो।

द वाशिङ्गटन पोस्ट पत्रिकामा अमेरिकी गुप्तचर संस्था सीआइएले खसोग्जीको हत्याको आदेश बिन सलमानले दिएका हुन् भनि समाचार छापियो।

साउदी अरेबियाले भने हत्यामा युवराज संलग्न नभएको बताएको छ।

७ फेब्रुअरी २०१९ - बेजोस र ट्याबलोइडबीच विवाद

अमेरिकास्थित साउदी समर्थित ट्याबलोइड न्याश्नल इन्क्वाएररले बेजोस र उनकी महिला मित्र फक्स टेलिभिजन पूर्वप्रस्तोता लरेन सान्चेजबीचका व्यक्तिगत एसएमएस सन्देश प्रकाशित गरेपछि बेजोसले सो पत्रिकामाथि ""ब्ल्याकमेल"" को आरोप लगाए।

३० मार्च २०१९ - साउदी मुछियो

बेजोसले नियुक्त गरेका अनुसन्धानकर्ता ग्याभिन डि बेकरले उनको फोन ह्याकिङको घटनामा साउदी अरेबिया मुछिएको जनाए।

""हाम्रो अनुसन्धान तथा कैयौँ विज्ञहरूले बलियो विश्वासका साथ के निचोड निकालेका छन् भने साउदीहरूले बेजोसको फोनमा पहुँच पाए र उनको निजी सूचना चोरे,"" डि बेकरले लेखे।

संयुक्त राष्ट्रसङ्घको गैरन्यायिक हत्यासम्बन्धी विशेष प्रतिवेदक आन्यास कालामारले इस्तानबुलमा अनुसन्धान टोलीको नेतृत्व गरेकी थिइन्।

उनले जारी गरेको प्रतिवेदनमा सो हत्या पूर्वनियोजित रहेको र युवराज मोहम्मद बिन सलमानमाथि अनुसन्धान हुनुपर्ने उल्लेख छ।

२३ डिसेम्बर २०१९ - मृत्युदण्ड

साउदी अरेबियास्थित एक अदालतले जमाल खसोग्जीको हत्यालाई लिएर पाँच जनालाई मृत्युदण्ड अनि तीन अन्यलाई जेल सजाय सुनाएको छ।

""जसले हत्याको आदेश दिए ती स्वतन्त्र मात्र छैनन्, ती विरुद्ध कुनै अनुसन्धान र सुनुवाइ समेत हुन सकेको छैन,"" कालामारले प्रतिक्रिया दिइन्।

२१ जनवरी २०२० - ' हास्यास्पद ' दाबी

द गार्डियनको समाचारमा जमाल खसोग्जीको हत्याभन्दा पाँच महिना पहिले वाशिङ्गटन पोस्टका मालिक बेजोसलाई बिन सलमानले नमागिएको फाइल ह्वाट्सएप मार्फत् पठाएको सार्वजनिक।

उक्त पत्रिकाका अनुसार फोनबाट के के चोरियो वा चोरिएका सूचना के कसरी प्रयोग भयो भन्ने बारे ऊसँग कुनै जानकारी छैन।

अमेरिकास्थित साउदी राजदूतावासले ती आरोपलाई ""हास्यास्पद"" भनेको छ।

खसोग्जीको हत्याभन्दा पहिले अमेजन कम्पनीका संस्थापक एवम् विश्वका सबभन्दा धनी व्यक्ति जेफ बेजोसको बिन सलमानसँग मित्रवत् सम्बन्थ थियो। साथै साउदी अरेबियामा उनका व्यापारिक स्वार्थ थिए।

तर जब उनको पत्रिकाले साउदी अरेबियाविरुद्ध गरेको निन्दा र हत्याबारे गरेका समाचारको उनले बचाउ गरे तब बेजोसको साउदीसँगको सम्बन्ध बिग्रियो।

खसोग्जीका साथी तथा ओस्लोस्थित अरब लेखक तथा अभियन्ता इयाद एल-बग्दादी भन्छन् विश्वकै सबभन्दा धनी व्यक्तिको फोन ह्याक गरेर साउदी अरेबियाले रियादका आलोचकहरूलाई ""एक सन्देश"" दिएको छ।

""बेजोसलाई निशानामा पार्नु पछाडिको अँध्यारो तर्क यसले प्रतिबिम्बित गर्छ"", वाशिङ्गटन पोस्टमा एल-बग्दादी लेख्छन्।"
"वैदेशिक रोजगारीका लागि नेपालीहरू सबैभन्दा धेरै खाडी मुलुकहरू जाने गरेको पछिल्लो तथ्याङ्कले देखाएको छ।

वैदेशिक रोजगार कार्यालयको तथ्याङ्कअनुसार गत आर्थिक वर्षमा म्यानपावार कम्पनीमार्फत्‌ नेपालीहरू सबैभन्दा बढी साउदी अरब गएको पाइएको छ।

सन् २०२१ को जुलाई १६ देखि सन् २०२२ को जुलाई ५ तारिखसम्म १,२३,६५८ जना कामका लागि साउदी अरब गएका छन्।

त्यसपछि म्यानपावर कम्पनीमार्फत्‌ धेरै नेपाली कामदारहरू जाने देशमा बहराइन, रोमानिया, साइप्रस, ओमान र क्रोएशिया रहेका छन्।

गत आर्थिक वर्षमा व्यक्तिगत पहलमा नेपालीहरू गएका देशको सूचीमा क्रोएशिया चाहिँ पहिलो स्थानमा देखिन्छ।

त्यहाँ ३,५५२ जना गएका तथ्याङ्क छ भने त्यसपछि कतार, यूएई, माल्दिभ्स, यूके, जापान र पोल्यान्डलगायत देश रहेका छन्।

दोहर्‍याएर कुन देश धेरै?

वैदेशिक रोजगारीबाट फर्केर फेरि नेपालीहरू जाने गरेका देशको सूचीमा कतार पहिलो नम्बरमा देखिएको छ।

गत आर्थिक वर्षमा म्यानपावर कम्पनीमार्फत्‌ १,५८,८०८ जना नेपाली पुनः कतार गएको विभागको तथ्याङ्क छ।

त्यसपछि ६७,३३३ जना यूएई र ६२,०५२ जना साउदी अरब पुनः कामका लागि गएको पाइएको छ।

नेपाली कामदारहरू फर्केर पुनः गएका देशको सूचीमा जापान र माल्दिभ्स पनि रहेका छन्।

कुन काममा बढी?

गत आर्थिक वर्षको तथ्याङ्कअनुसार सबैभन्दा धेरै नेपालीहरू मजदुरका रूपमा गएको देखिन्छ।

त्यसैगरी कारखानाका कामदार, सरसफाइ गर्ने कामदार, घरेलु कामदार निर्माण क्षेत्रका कामदार र सुरक्षागार्डका रूपमा पनि धेरै नेपाली विदेश जाने गरेका छन्।

म्यानपावरमार्फत्‌ नभई व्यक्तिगत प्रयासमा विदेश जानेमा वेटर, भान्से, र परामर्शदाता लगायतका रूपमा पनि जाने गरेको तथ्याङ्कले देखाउँछ।

यद्यपि त्यो सङ्ख्या विदेश जाने अदक्ष नेपाली कामदारको तुलनामा न्यून रहेको पाइएको छ।

कम पैसा आउने काम

मागअनुसार सम्बन्धित देशमा नेपाली कामदारहरू जाने गरेको अधिकारीहरू बताउँछन्।

""जहाँबाट जति धेरै कामदारको माग आउँछ त्यही नै धेरै जाने हुन्,"" वैदेशिक रोजगार विभागका निर्देशक डम्बरबहादुर सुनुवारले बीबीसीसँग भने।

तर नेपाली कामदारहरू जाने गरेका अधिकांश काम कम तलब एवं सुविधा हुने खालका भएको अधिकारीहरू पनि स्वीकार्छन्।

""अधिकांश हाम्रा कामदार अदक्ष हुने गरेका छन् जसका कारण उनीहरूले पाउने तलब, सुविधा पनि कम नै हुने गर्छ,"" निर्देशक सुनुवारले थपे।

""हामीले धेरै दक्ष कामदार पठाउन सक्ने भए उनीहरूले पठाउने रेमिट्यान्स पनि बढी हुन्थ्यो भने राज्यले उद्धारलगायत काममा पनि धेरै समय खर्चिनुपर्दैनथ्यो।""

घरेलु हिंसामा पर्ने, अलपत्र पर्ने नेपाली कामदारको उद्धारमा पनि राज्यको समय र रकम खर्च हुने गरेको अधिकारीहरू बताउँछन्।

यो अवस्थामा सुधारका निम्ति प्रयासहरू जारी रहे पनि अझै अपेक्षित उपलब्धि हुन नसकेको निर्देशक सुनुवारको भनाइ छ।

आप्रवासन विज्ञ के भन्छन्?

तलब एवं सेवासुविधाका आधारमा आकर्षक श्रम बजारमा भन्दा पनि जहाँबाट माग आयो त्यहीँ नै नेपालले कामदार पठाउने प्रवृत्ति रहेको कतिपय विज्ञ बताउँछन्।

""एकातिर अदक्ष कामदार बोलाउँदा कम पैसा दिनुपर्ने भएर गन्तव्य मुलुकले फाइदा देख्ने भए भने अर्कोतिर नेपालमै रोजगारी नभएकोले पठाइहाल्ने प्रवृत्ति छ,"" आप्रवासनसम्बन्धी विज्ञ सरू जोशीले भनिन्।

""हाम्रा कामदारले कहाँ राम्रो र धेरै सुविधा पाउँछन् उनीहरूको कहाँ धेरै सुरक्षा हुन्छ भन्ने कुरामा त्यति ध्यानै दिइएको देखिँदैन।""

उनका अनुसार नेपालले दक्ष कामदारहरू पठाउने गरेको भए यहाँ भित्रिने रेमिट्यान्स अर्थात्‌ विप्रेषणको अवस्था नै बेग्लै हुन्थ्यो।

""नेपाल आउने रेमिट्यान्स नै अहिलेको भन्दा दुई/तीनगुना बढी हुन्थ्यो। कामदारले व्यक्तिगत रूपमा र राज्यले लिन फाइदा पनि धेरै हुन्थ्यो,"" जोशीले थपिन्।"
"यमनमा जारी युद्ध पाँचौँ वर्षमा प्रवेश गरिरहेको र सर्वसाधारणहरूको मृत्युको सङ्ख्या बढिरहेका बेला साउदी अरबलाई हतियार बेचेका कारण यूकेमा दबाव बढेको छ।

यो विवादबारे जानकारी दिन सात महत्त्वपूर्ण प्रश्नका उत्तर यहाँ प्रस्तुत गरिन्छ।

यी तीन देशलाई के कुराले एक ठाउँमा ल्याउँछ?

साउदी अरब विश्वको सबैभन्दा ठूलो हतियार खरिदकर्ता हो। उसले छिमेकी राष्ट्र यमनका विद्रोहीहरूलाई परास्त गर्न हवाई आक्रमण गरिरहेको छ।

एउटा प्रतिवेदनमा आफूलाई विश्वको दोस्रो ठूलो हतियार विक्रेताका रूपमा व्याख्या गरेको यूकेले साउदी अरबलाई ४० प्रतिशतभन्दा बढी हतियार बेच्ने गरेको अनुमान गरिएको छ।

यमनको अवस्था कस्तो छ?

ब्रिटेनका विपक्षी दलका नेता तथा अभियानकर्ताहरूले निकै लाभजनक यो कारोबारले यमनमा पारेको प्रभावबारे प्रश्न गरिरहेका छन्।

यमनमा निकै गम्भीर मानवीय सङ्कट उत्पन्न हुन सक्ने संयुक्त राष्ट्रसङ्घले बताइरहेको छ।

मार्च २०२० सम्ममा त्यहाँ ७,७०० सर्वसाधारण नागरिकले ज्यान गुमाएको राष्ट्रसङ्घले पुष्टि गरेको छ।

उनीहरूको मृत्यु साउदी अरब नेतृत्वमा भएको गरेको गठबन्धनले गरेको हवाई हमलाका कारण भएको उसको भनाइ छ।

अन्य निकायहरूको तथ्याङ्कले मृतकको सङ्ख्या अझ बढी देखाउँछ। यमनको ८० प्रतिशत जनसङ्ख्यालाई मानवीय सहायता र सुरक्षाको आवश्यकता भएको बताइएको छ।

ब्रिटि श सरकारको भना इ के छ?

केही समयअघि अधिकारवादीहरूले ब्रिटिश सरकारविरुद्ध ठूलो जित हात पारेका थिए।

उनीहरूले अदालतको निर्णयका आधारमा साउदी अरबलाई हात हतियार निर्यातमा रोक लगाएका थिए र यमनमा अन्तर्राष्ट्रिय कानुनको ""गम्भीर उल्लङ्घन"" बारे समीक्षा गर्न दबाव दिएका थिए।

त्यसको करिब एक वर्षपछि ब्रिटेनको सरकारले त्यसबारे आफ्नो मूल्याङ्कन सम्पन्न गर्‍यो र हतियार विक्री पुनः सुरु गर्ने घोषणा गर्‍यो।

आलोचकहरू के भन्छन्?

विपक्षी लेबर दलकी एमली थोर्न्बेरीले सरकारको निर्णयले ""ब्रिटेनको मानव अधिकारको रक्षक"" भनिने दाबी को अवमूल्यन गरेको भन्दै पछिल्लो निर्णय ""नैतिक रूपमा अनुचित"" रहेको बताइन्।

तर यूकेको रोयल एअर फोर्सले भने आफ्ना कारण एउटा मात्रै मानवीय क्षति भएको बताएको छ।

मध्यपूर्वमा हवाई आक्रमणमा पर्ने सर्वसाधारणहरूबारे जानकारी राख्ने यूकेस्थित एउटा अनुगमन समूहले ८,००० देखि १३,००० मानिसको मृत्यु भएको अनुमान गरेको छ।

उसले सर्वसाधारणको मृत्युबारे ब्रिटेनको विवरण राख्ने पद्धति ""असङ्गत"" रहेको बताएको छ।

कति रकमको कुरा हुँदैछ?

द क्याम्पेन अगेन्स्ट आर्म्स ट्रेडका अनुसार यूकेले सन् २०१५ यता ५.३ अर्ब पाउन्ड बराबरको हतियार साउदी अरबलाई बेचेको छ।

उक्त समूहका अनुसार त्यही समयमा साउदी गठबन्धनमा रहेका मुलुकहरूलाई अर्बौँ पाउन्ड बराबरको हतियार बेचबिखनबारे सम्झौता गरेको छ।

तर उक्त संस्थाका अनुसार यो अङ्कमा मर्मत र प्राविधिक सहायता लगायतका विभिन्न विषयबाट हुने नाफा जस्ता विषय समाविष्ट छैन।

साउदी अरबले नेतृत्व गरेको गठबन्धनलाई युद्ध सुरु हुँदादेखि हालसम्म गरिएको हतियार विक्री ""कम्तीमा १६ अर्ब पाउन्ड"" (२० अर्ब अमेरिकी डलर भन्दा बढी) रहेको द क्याम्पेन अगेन्स्ट आर्म्स ट्रेडले अनुमान गरेको छ।

के यूकेले मात्रै हतियार बेचिरहेको छ?

ब्रिटेनका सहयोगी राष्ट्रहरूले साउदी अरबलाई बेच्ने हतियारको सङ्ख्याका तुलनामा यूकेले पाएको ठेक्का भने कम हो।

सन् २०१५ देखि २०१९ सम्म साउदी अरबले खरिद गरेको हतियारमध्ये ७३ प्रतिशत अमेरिकाबाट आयात गरिएको स्टकहोम इन्टरन्याश्नल पीस रिसर्च इन्स्टिट्यूटले जनाएको छ।

दोस्रो स्थानमा ब्रिटेन छ जसले १३ प्रतिशत हतियार बेचेको छ भने ४.३ प्रतिशत हतियार बेचेको फ्रान्स तेस्रो स्थानमा छ।

उक्त संस्थाका एक वरिष्ठ शोधकर्ताका अनुसार विगत पाँच वर्षमा अमेरिकाले गरेको हतियार निर्यातको आधा मध्यपूर्वी राष्ट्रहरूमा गरिएको छ भने आधा साउदी अरबमा।

फाइन्यान्शल टाइम्समा प्रकाशित लेखमा ब्रिटेनका विदेशमन्त्री डोमिनिक राबले ब्रिटेनले यमनमा शान्ति ल्याउने प्रयास गरिरहेको र मानवीय सहायताका कोसिसमा सहयोग गरिरहेको उल्लेख गरेका छन्।

यमनमा युद्धविरामको आह्वान गर्दै ब्रिटेन, जर्मनी र स्वीडनले राष्ट्रसङ्घको कार्यलाई सहयोग गर्न थप ३६.५ करोड अमेरिकी डलर दिने वाचा गरेको राबले उल्लेख गरेका छन्।

अहिले हैजाबाहेक यमन कोभिड-१९ महामारीसँग जुझिरहेको छ।

गत एप्रिलमा साउदी अरबले कोरोनाभाइरसको विश्वव्यापी महामारीका कारण एकपक्षीय युद्धविरामको घोषणा गरेको थियो।

तर हूथी विद्रोहीहरूले त्यसलाई मानेनन्।

यति बेला गतिरोध जारी छ र राष्ट्रसङ्घले युद्धबाट हुने क्षति अन्य क्षतिको तुलनामा कम देखिन सक्ने जनाएको छ।

राष्ट्रसङ्घका अनुसार महामारीका कारण हुने मृत्यु ""पछिल्लो पाँच वर्षमा युद्ध, रोग र भोकमरीका कारण भएका कुल मृत्यु सङ्ख्याभन्दा बढी हुनसक्छ।""

तस्बिर स्रोत, MOHAMMED HUWAIS / Getty Images"
"साउदी अरेबियामा राजाका भाइसहित राजपरिवारका तीनजना वरिष्ठ सदस्यलाई कारण नखुलाइकनै गिरफ्तार गरिएको अमेरिकी सञ्चारमाध्यमले जनाएका छन्।

तीमध्ये दुई पुरुष सदस्यहरू देशका प्रभावशाली व्यक्तित्व हुन्। पछिल्लो घटनालाई युवराज मोहम्मद बिन सलमानसँग जोडेर हेरिएको छ।

सन् २०१७ मा युवराजले उनीहरूलाई गिरफ्तार गर्न आदेश दिएपछि राजपरिवारका दर्जनौँ व्यक्तित्वहरू र व्यवसायीहरू रियादस्थित रिज कार्लटन होटेलमा सीमित पारिएका थिए।

मोहम्मद बिन सलमानलाई उनका बाबुले सन् २०१६ मा युवराज घोषणा गरेपछि उनी नै खासमा देशका शासक रहँदै आएको मानिन्छ।

गिरफ्तारी शुक्रवार बिहानै गरिएको न्यूयोर्क टाइम्स र वाल स्ट्रीट जर्नलले जनाएका छन्।

तीनजना गिरफ्तार गरिएका पुरुष सदस्यमा राजाका भाइ राजकुमार अहमद बिन अब्दुलअजिज, पूर्व युवराज मोहम्मद बिन नायेफ र शाही नातेदार राजकुमार नवाफ बिन नायेफ रहेका छन्।

मोहम्मद बिन सलमानले सन् २०१७ मा नजरबन्दमा राख्नुअघि मोहम्मद बिन नायेफ आन्तरिकमन्त्री थिए।

शाही परिवारका यी सदस्यका घरमा गार्डहरू मास्क लगाएर कालो पोशाकमा आएका र उनीहरूका घर खानतलाशी गरेका द वाल स्ट्रीट जर्नलले लेखेको छ।

बीबीसी सुरक्षा मामिला संवाददाता फ्र्याङ्क गार्डनरको विश्लेषण:

यदि पुष्टि भएमा साउदी अरेबियाका शक्तिशाली युवराज मोहम्मद बिन सलमानले आफ्नो शक्ति एकत्रित पार्ने प्रयत्न गरेको हुन सक्छ।

राजकुमार अहमद बिन अब्दुल अजिज देशका संस्थापक राजा अब्दुल अजिजका जीवित एकमात्र सन्तान थिए। र सत्तासीन परिवारका पाका सदस्यमा प्रिय पात्र थिए।

अर्का वरिष्ठ राजकुमार मोहम्मद बिन नायेफ अकस्मात् तीन वर्षअगाडि नहटाउँदासम्म राजगद्दीका उत्तराधिकारी थिए। त्यसअघि आन्तरिकमन्त्रीका रूपमा अल-कायदा लडाकुलाई सन् २००० ताका परास्त पारेको श्रेय पाएका थिए।

अहिलेसम्म अमेरिकी सञ्चारमाध्यममा छापिएका यी समाचारको खण्डन गरिएको छैन, तर साउदी अरेबियामा राजदरबारका मामिला प्राप्य गोप्य राख्ने प्रयत्न गरिन्छ।

असाध्यै पुरातनवादी मुलुक साउदी अरेबियामा मोहम्मद बिन सलमानले सन् २०१६मा आर्थिक र सामाजिक सुधारका कार्यक्रमहरू घोषणा गरेपछि उनको अन्तर्राष्ट्रिय स्तरमा प्रशंसा भएको थियो।

तर उनी इस्तानबुलस्थित साउदी दुतावासमा भएको साउदी पत्रकार जमाल खशोग्जीको हत्याकाण्ड लगायतमा मुछिएका छन्।"
"रियादमा महान् खेलाडी लिओनेल मेस्सी र क्रिस्टियानो रोनाल्डो पुनः एक पटक मैदानमा एकअर्काविरुद्ध ओर्लिएका कारण प्रख्यात फ्रान्सेली क्लब पीएसजी र साउदी अल-स्टार इलेभनबीच बिहीवार राति सम्पन्न फुटबल खेलको व्यापक चर्चा भयो।

तर सो मैत्रीपूर्ण खेल खेलकुदमा खाडीराष्ट्रहरूको बढ्दो प्रभावको अर्को एउटा नमुना हो।

सन् २०११ यता पीएसजीमा कतारी राजपरिवारसँग सम्बन्ध भएका लगानीकर्ताहरूको स्वामित्व छ। उक्त क्लब मेस्सी, एम्बाप्पे र नेइमारजस्ता प्रख्यात खेलाडीहरूलाई आबद्ध गर्न सफल भएको छ।

उक्त खेलमा पीएसजीले साउदी क्लबलाई ५-४ ले हरायो।

खेलमा मेस्सी, रोनाल्डो र एम्बाप्पले गोल गरे।

खाडीराष्ट्रको क्लबमा अनुबन्धित भएबापत रोनाल्डोले साढे दुई वर्षको अवधिमा २० करोड डलरभन्दा बढी रकम प्राप्त गर्ने विवरणहरू सार्वजनिक भएका छन्।

एक प्रशंसकले त मैत्रीपूर्ण खेलको टिकटका लागि लिलामीमार्फत् २६ लाख डलर तिरे।

त्यसले खर्च गर्न सक्ने क्षमता देखाउँदै विश्व फुटबलमा युरोप र ल्याटिन अमेरिकाको प्रभाव मध्यपूर्वतिर सर्दै गएको सङ्केत गर्छ।

विगतमा विदेशमा घरजग्गा कारोबार र परम्परागत व्यवसायहरूका लागि परिचित साउदी अरब, संयुक्त अरब इमिरेट्स र कतारजस्ता क्षेत्रीय शक्तिराष्ट्रहरूले खेलकुद उद्योगमा ध्यान बढाउन थालेका छन्।

त्यसलाई विशेषज्ञहरूले आर्थिक विविधीकरणका लागि कूटनीतिक प्रयासको “सफ्टपावर” का रूपमा हेरेका छन्।

युरोपेली फुटबल

खाडीराष्ट्रहरूले प्रत्यक्ष वा अप्रत्यक्ष रूपमा नियन्त्रण गर्न सक्ने क्लब पीएसजी मात्र होइन।

खाडीराष्ट्रका लगानीकर्ताले स्वामित्व लिएको पहिलो प्रख्यात टोली म्यान्चेस्टर सिटी पनि हो। सन् २००८ मा इङ्ग्लिश प्रिमीअर लीग खेल्ने उक्त क्लबको अर्बपति शेख मन्सुर बिन जायद अल नाह्यानले स्वामित्व लिए जो यूएईको राजपरिवारका सदस्य हुन्।

पछिल्ला वर्षहरूमा खाडीराष्ट्रका धनाढ्यहरूले फुटबल क्लब किन्ने क्रम बढेको पाइन्छ। साउदी अरबको इन्भेस्टमेन्ट फन्डले न्यूकाशल यूनाइटेड क्लबको निकै विवादास्पद कारोबारमार्फत् स्वामित्व लिएको थियो।

उक्त विषयका कारण यूकेमा ठूलो विवाद भएको थियो। त्यो मूलभूत रूपमा पत्रकार जमाल खशोग्जीको हत्यामा केन्द्रित थियो।

साउदी राजकुमार मोहम्मद बिन सलमानका आलोचक खशोग्जीको सन् २०१८ को अक्टोबर महिनामा इस्तान्बुलस्थित साउदी वाणिज्य दूतावास जाँदा हत्या गरिएको थियो।

उनको हत्या गर्न साउदी राजकुमारले निर्देशन दिएको पश्चिमा गुप्तचर निकायहरूको विश्वास छ। तर सलमानले भने त्यो आरोपको प्रतिवादन गर्दै आएका छन्।

साउदी राज्यले क्लबलाई नियन्त्रण गर्दैन भन्ने ""कानुनी रूपमा बाध्यकारी आश्वासन"" दिइएपछि मात्रै स्वामित्व लिने प्रक्रिया अगाडि बढाउन अनुमति दिइएको थियो।

प्रख्यात टोलीको स्वामित्व लिनेबाहेक खाडीराष्ट्रहरूले प्रमुख खेलकुद प्रतियोगिताको आयोजनाका साथै प्रायोजकका रूपमा ठूला सम्झौताहरूमा हस्ताक्षर गरेका छन्।

साउदी अरबले रियादमा खेलिएका इटाली र स्पेनका सुपर कपजस्ता युरोपेली फुटबल खेलहरूको विशेष संस्करणको प्रवर्धन गर्न लगानी गरेको छ।

यूएईको राष्ट्रिय ध्वजावाहक इमिरेट्सले रेआल मड्रिड र एसी मिलानसँग अर्बौँ डलरको प्रायोजन सम्झौताहरू गरेको छ।

ठूला खेलकुद प्रतियोगिता

हालसम्म खाडीराष्ट्रहरूले आयोजना गरेको सबैभन्दा ठूलो खेलकुद प्रतियोगिता सन् २०२२को फिफा विश्वकप हो। पुरुष फुटबल विश्वकप कतारले आयोजना गरेको थियो।

त्यस्तै साउदी अरब, यूएई, कतार र बहराइनले सन् २०२३ मा एफवन ग्र्यान्ड प्रिक्स आयोजना गर्न लागेका छन्।

कतारले पौडी, एथ्लेटिक्स र जिम्न्यास्टिकको विश्व च्याम्पिअन्शिप आयोजना गरिसकेको छ।

साउदी अरबले पनि प्रख्यात बक्सिङ प्रतियोगिताका साथै डब्ल्यूडब्ल्यूई रेस्लिङ प्रतियोगिता आयोजना गरिसकेको छ।

मनोरञ्जनको खेल रेस्लिङको ब्र्यान्ड साउदी लगानीकर्तालाई बेचिन सक्ने हल्ला पनि व्यापक रूपमा फैलिएको छ।

खाडीराष्ट्रमा सर्दै

कतारले सफलतापूर्वक विश्वकप फुटबल आयोजना गरेकाले खाडीराष्ट्रहरूमा ठूलाठूला खेलकुद प्रतियोगिताहरू हुने सम्भावना बढाएको छ।

साउदी अरबले इजिप्ट र ग्रीससँगै सन् २०३० को विश्वकपका लागि सामूहिक रूपमा दाबी गर्ने विचार गरिरहेको बताइएको छ भने कतारको राजधानी दोहाले सन् २०३६ को ग्रीष्मकालीन ओलिम्पिक्स र पारालिम्पिक्सको दाबी गर्ने निर्णय गरेको खेलकुदविज्ञहरूको विश्वास छ।

दोहा दुई पटक उक्त प्रतियोगिता आयोजना गर्ने दौडमा भए पनि गत वर्ष सम्पन्न भएको विश्वकपमा उत्कृष्ट पूर्वाधार र यातायात व्यवस्थाले उसको दाबीलाई थप बलियो बनाउनेछ।

त्यस्तै शीतकालीन ओलिम्पिक्सको आयोजना गर्ने होडमा पनि खाडीराष्ट्रहरू छन्।

गत अक्टोबरमा साउदी अरबले निओममा हुन लागेको शीतकालीन एशियाली खेलकुद २०२९ को आयोजना गर्ने अधिकार प्राप्त गरेको थियो।

मरुभूमिको बीचमा अवस्थित यो नयाँ सहरमा ५०० अर्ब डलर खर्च गरिनेछ। त्यहाँ एउटा स्कीइङ रिसोर्ट पनि बन्नेछन्। सन् २०२६ सम्ममा त्यसको निर्माण सकिने अपेक्षा गरिएको छ ।

साउदी अरब, यूएई, कतार र बहराइनसँग ठूलाठूला तेल र ग्यास उद्योगहरू छन्। तिनले ती देशलाई विश्वव्यापी खेल निकायहरूमा प्रतिस्पर्धा गर्न आर्थिक शक्ति प्रदान गर्छ। तर त्यसको आलोचना पनि भएको छ।

सन् २०२२ को विश्वकप आयोजना गर्ने दौडका क्रममा रहेको कतारको कमजोर मानवाधिकार रेकर्डका कारण आलोचना भएको थियो। विशेषतः कामदार र तेस्रोलिङ्गीलाई कतारमा गरिने व्यवहारका कारण उसमाथि प्रश्न गरिएको थियो।"
"साउदी अरब र थाईल्यान्डले हीरा र बहुमूल्य रत्न चोरी तथा शृङ्खलाबद्ध हत्यासँग सम्बन्धित ३० वर्ष पुरानो एउटा विवाद अन्त्य गरेका छन्।

थाईल्यान्डका प्रधानमन्त्री प्रायुत चान ओचाको रियाद भ्रमणका क्रममा यी दुई देशबीच पूर्ण कूटनीतिक सम्बन्ध पुनः स्थापित भएको छ।

एक साउदी राजकुमारका लागि काम गर्ने थाई सफाइ कर्मचारीले सन् १९८९ मा केही रत्नहरू चोरेका थिए।

उक्त चोरीपछि ब्याङ्ककमा तीन साउदी कूटनीतिज्ञको गोली हानी हत्या गरिएको थियो।

उक्त मामिलामा धेरै वरिष्ठ थाई प्रहरीहरू संलग्न भएको मानिए पनि उनीहरूलाई कहिल्यै दोषी ठहर गरिएन।

अहिलेको सम्झौताले कस्तो प्रभाव

अहिले भएको सम्झौताले थाई नागरिकहरूलाई साउदी अरबमा रोजगारी खोज्ने बाटो खोलिदिएको छ।

साउदी अरेबलाई विभिन्न क्षेत्रमा काम गर्ने लाखौँ विदेशी कामदारहरूको आवश्यकता हुने गर्छ।

उक्त सम्झौताले अब पर्यटन र पेट्रोकेमिकलजस्ता क्षेत्रको साझेदारी नवीकरण गर्न पनि अनुमति दिनेछ।

साउदी अरेबियन एअरलाइन्सले आगामी मे महिनादेखि थाईल्यान्डका लागि पुन: सीधा उडान सुरु गर्ने घोषणा गरेको छ।

साउदी अरबका राजा फाहदका जेठा छोरा राजकुमार फैसलका थाई सफाइकर्मी क्रिअङ्क्राई टेचमोङले आफ्ना मालिकका हीराजुहारत चोरेर भागेपछि उत्पन्न परिस्थितिमा दुई देशबीच सम्बन्ध चिसिएको थियो।

क्रिअङ्क्राईले ती गहनाको वास्तविक मूल्य थाहा नपाईकन थाईल्यान्डमा बेचेका थिए।

पछि थाई प्रहरीले दुई करोड डलरबराबरका केही गहनाहरू फिर्ता गरेको थियो। यद्यपि फिर्ता गरिएका अधिकांश रत्न नक्कली भएको साउदी पक्षको दाबी थियो।

साउदी सेनामा महिला भर्ना खुला

चोरीको उक्त घटना भएको एक वर्षपछि थाईल्यान्डमा तीन साउदी कूटनीतिज्ञको गोली हानी हत्या भयो। अनि हराएका गहना पत्ता लगाउन त्यहाँ पठाइएका एक अनुसन्धानकर्ता बेपत्ता भए।

उक्त अपराधका दुई सन्दिग्ध थाई नागरिको पनि शङ्कास्पद अवस्थामा मृत्यु भयो।

उक्त प्रकरणमा ती सफाइ कर्मचारी क्रिअङ्क्राई र एक प्रहरी अधिकृत मात्र जेल परेका थिए।

तस्बिर स्रोत, Reuters

साउदी पक्षले थाई प्रहरीका वरिष्ठ अधिकारीहरूले ती चोरिएका रत्न र गहना हात पारेको तथा फितलो अनुसन्धान गरेको आरोप लगायो।

ब्याङ्ककमा रहेका बीबीसी संवाददाता जोनाथन हेडका अनुसार थाई प्रधानमन्त्रीको साउदी अरबको ऐतिहासिक भ्रमण उक्त विचित्र र लज्जास्पद काण्डपछि ती दुई देशबीच उच्चस्तरमा भएको पहिलो सम्पर्क हो।

एउटा संयुक्त वक्तव्यमा थाई प्रधानमन्त्रीले ""सन् १९८९ र १९९० बीच थाईल्यान्डमा भएका दुःखद घटनाका लागि हार्दिक खेद"" व्यक्त गरेका छन्।

उक्त विवादका कारण अर्बौँ डलर बराबरको व्यापारिक घाटा भयो भने हजारौँ थाई आप्रवासी कामदाररूले रोजगारी गुमाउनुपर्‍यो।

उक्त विवादअघि करिब तीन लाख थाई कामदारले साउदी अरबमा काम गरिरहेका थिए।

घटनाका बेला चोरी भएका अधिकांश रत्न र गहना कहिल्यै फेला परेनन्।

नीलो हीरा किन बहुमूल्य?

नीलो हीरा एकदमै कम मात्रामा र विश्वका केही खानीमा मात्र पाइने भएकाले बहुमूल्य मानिन्छ।"
दक्षिण एसियाली कामदारहरूका परिवारले कार्यक्षेत्रमा उनीहरूका लागि गरिएको कमजोर सुरक्षा व्यवस्थाका कारण आफ्ना प्रियजन गुमाउनुपरेको पीडा बीबीसीसँग सुनाएका छन्।
"नेपाल र भारतबाट एक अर्काको मुलुकमा जाने विप्रेषणको आँकडा लगभग उस्तै रहेको विश्व ब्याङ्कको तथ्याङ्कले देखाएको छ।

सन् २०२१ मा भारतबाट नेपाल भित्रिएको अनुमानित रेमिट्यान्स रकम २ खर्ब ९ अर्ब रुपियाँ पाइएको छ।

त्यसै गरी नेपालबाट अनुमानित २ खर्ब ११ अर्ब रुपियाँ भन्दा केही बढी रकम भारतमा विप्रेषणका रूपमा पठाइएको वर्ल्ड ब्याङ्कको बाइलेट्रल रेमिट्यान्स म्याट्रिक्समा उल्लेख छ।

नेपाल र भारतबीच खुला सिमाना छ र दुवै देशबाट मानिसहरू रोजगारीका लागि आउने जाने गर्छन्।

नेपालले कहाँबाट कति रकम भित्र्याउँछ?

सन् २०२१ मा नेपालले ८ दशमलव २ अर्ब डलर (१० खर्ब ८६ अर्ब रुपियाँ) विप्रेषणको रूपमा भित्र्याएको थियो र त्यो सन् २०२२ मा बढेर ८ दशमलव ५ अर्ब डलर अर्थात् सवा ११ खर्ब रुपियाँ भन्दा बढी पुग्ने विश्व ब्याङ्कको प्रक्षेपण रहेको छ।

तर सन् २०२३ मा चाहिँ विश्वव्यापी आर्थिक मन्दी र नेपाली कामदार काम गर्ने कतिपय खाडी राष्ट्रमा देखा परिरहेका आर्थिक प्रवृत्तिका कारण विप्रेषण केही सुस्त हुनसक्ने आकलन कतिपय विज्ञहरूले गरेका छन्।

विश्व ब्याङ्कले नोभेम्बर महिनामा प्रकाशित गरेको प्रतिवेदन अनुसार कतार विश्वकपका लागि बनाइएका संरचनाहरूको निर्माण सम्पन्न भएसँगै नेपालमा प्रवाह हुने विप्रेषण ५ प्रतिशतसम्मले घट्नसक्ने उल्लेख गरेको छ।

नेपालले अघिल्लो वर्ष प्राप्त गरेको विप्रेषणको २०.६ प्रतिशत साउदी अरेबियाबाट, २०.५ प्रतिशत मलेसियाबाट, १९.३ प्रतिशत भारतबाट, १३.४ प्रतिशत कतारबाट र ८.३ प्रतिशत संयुक्त राज्य अमेरिकाबाट प्राप्त भएको बाइलेट्रल रेमिट्यान्स म्याट्रिक्समा जनाइएको छ।

नेपालबाट बाहिर गएको रेमिट्यान्सको ठूलो हिस्सा भारतमा गएको तथ्याङ्कले देखाउँछ।

अघिल्लो वर्ष अनुमानित २ खर्ब ११ अर्ब रुपियाँ भारत पठाइएको थियो भने झन्डै ११ अर्ब रुपियाँ चीन पठाइएको सो तथ्याङ्कमा जनाइएको छ।

खुला सिमाना रहेको र अनौपचारिक माध्यमहरूबाट पनि कारोबार हुने भएकाले दुई देशबीचको विप्रेषण आदान प्रदानको यकिन तथ्याङ्क भने प्राप्त गर्न गाह्रो रहेको बताइन्छ।

पछिल्लो जनगणनाले झन्डै २१ लाख नेपालीहरू विदेशमा रहेको देखाएको भए पनि लगभग ४० लाख नेपाली वैदेशिक रोजगारीमा रहेको हुनसक्ने ठानिन्छ।

वैदेशिक रोजगार विभागले सन् २००८/०९ यता करिब ४७ लाख नेपालीलाई ‘नयाँ श्रम स्वीकृति’ जारी गरेको र सन् २०११/१२ यता १८ लाख श्रम अनुमति पत्र उपलब्ध गराएको हालै प्रकाशित एउटा अध्ययनले देखाएको छ।

नेपालीहरूको मुख्य श्रम गन्तव्यमा खाडीका ६ वटा देश र मलेशिया रहेका छन्।

विश्व ब्याङ्कको पछिल्लो तथ्याङ्कमा ५ लाख ८५ हजार भन्दा धेरै कामदार मलेशियामा, ५ लाख भन्दा बढी कामदार साउदी अरेबियामा रहेको उल्लेख गरिएको छ।

नेपालको अर्थतन्त्र र वैदेशिक मुद्रा सञ्चितिको प्रमुख भरथेगका रूपमा विप्रेषण रहँदै आएको छ।

विप्रेषणको भविष्य के छ?

नेपालको अर्थतन्त्र र वैदेशिक मुद्रा सञ्चितिको प्रमुख भरथेगका रूपमा विप्रेषण रहँदै आएको छ।

सन् २०१५ मा कुल गाह्रस्थ उत्पादनको २७ दशमलव ६ सम्म पुगेको रेमिट्यान्स अघिल्लो वर्ष झरेर २३ दशमलव ८ प्रतिशत कायम भएको छ।

तर कतिपय अर्थविद्हरूले सम्भावित आर्थिक मन्दीको जोखिम र खाडी क्षेत्रका श्रम बजारमा देखिनसक्ने असरका कारण विप्रेषणाथिको निर्भरता थप चुनौतीपूर्ण हुने बताएका छन्।

एकजना नेपाली अर्थविद् चन्दन सापकोटा भन्छन्, “कतारको विश्वकपका कारण पनि धेरै नेपालीले काम पाएका थिए। चिनियाँ अर्थतन्त्रको व्यापक विस्तारसँगै निर्माण कार्यहरू बढेको र त्यसले तेलको माग पनि धेरै भएकाले खाडी देशमा अर्थतन्त्र बलियो ढङ्गले बढिरहेको थियो। र, यस्ता कारणले नेपाली श्रमिकको माग उच्च थियो। तर अब हाम्रो श्रमिकहरूलाई ग्रहण गर्ने बजार सङ्कुचित भइरहेको मलाई लाग्छ।”

उनले थपे, “अहिले पूरै विश्व मन्दीमा जानसक्छ भन्ने प्रक्षेपण आइरहेको छ। ग्यासको मूल्यमा सीमा तोकिसकिएको छ र तेलको मूल्यमा पनि सीमा तोक्ने भनिएको छ। अमेरिका र चीन दुवैको अर्थतन्त्र सुस्त भएपछि मलाई लाग्छ कामदारको माग मत्थर हुन थाल्छ।”

त्यसरी कामदारको माग कम भएसँगै नेपालमा पठाइने गरेको विप्रेषण बढ्ने सम्भावना आफूले नदेखेको सापकोटाले बताए।

विश्व व्याङ्कले नोभेम्बरमा सार्वजनिक गरेको प्रतिवेदनले हाल नेपाली श्रमिकका महत्त्वपूर्ण गन्तव्य रहेका खाडी देशहरूमा तेलको मूल्य उच्च भएपनि आर्थिक वृद्धि प्रभावित हुने जनाएको छ।

अघिल्लो वर्ष सबैभन्दा बढी रेमिट्यान्स भित्रिएको साउदी अरेबियाको आर्थिक वृद्धि आधाले घट्नसक्ने भन्दै उसले कतार, युएई र अरू खाडी देशमा पनि उल्लेख्य रूपमा आर्थिक वृद्धि कम हुने भविष्यवाणी गरेको छ।

राष्ट्र ब्याङ्कका पूर्व कार्यकारी निर्देशक नरबहादुर थापा पेट्रोलियम पदार्थको मूल्य वृद्धिले निरन्तरता पाइरहेको भन्दै खाडी देशहरूको अर्थतन्त्र राम्रै देखिने र नेपालमा विप्रेषण प्रवाह लगभग ‘स्थिर हुने’ आफूलाई लागेको बताउँछन्।

उनले भने, “त्यहाँ काम गर्न जाने नेपालीहरूलाई तत्कालै कुनै अप्ठेरो पर्छ भन्ने मलाई लाग्दैन। तेलको मूल्यका कारणले अलिकति सकारात्मक नै प्रभाव पर्ला।”

नेपालीहरू कम ज्याला दिइने रोजगारीका क्षेत्रहरूमा काम गरिरहेकाले त्यस्तो श्रम बजारमा ठूलो कटौती हुने सम्भावना आफूले नदेखेको उनले बताए।

नेपालमा रोजगारीका अवसरहरू कम देखिएका कारणले पनि विदेशमा जाने प्रवृत्ति नरोकिने भन्दै उनले सरकारले वैदेशिक मुद्रा सञ्चिति जस्ता बहाना बनाएर विद्यार्थीहरूलाई विदेशमा अध्ययनमा जान रोक लगाउने जस्ता ‘गलत निर्णय’ लिएको खण्डमा त्यसले रेमिट्यान्समा असर गर्ने टिप्पणी गरे।

अहिले पनि अमेरिकाबाट भित्रिने रेमिट्यान्सको परिमाण पश्चिमा विश्वबाट नेपालमा भित्रिने रकमको सबैभन्दा धेरै हिस्सा रहने गरेको छ।"
"मलेशियाका गृहमन्त्री सैफुदिन नासुतिन इस्माइलको नेपाल भ्रमणका क्रममा उक्त प्रमुख श्रम गन्तव्यमा थप कामदार पठाउने र त्यहाँ रहेका कामदारको सुरक्षा सुनिश्चित गर्ने विषयबारे छलफल हुने अधिकारीहरूले बताएका छन्।

मलेशिया सरकारले विभिन्न क्षेत्रमा झन्डै पाँच लाख नयाँ कामदार भित्र्याउन लागेको र त्यसै सन्दर्भमा उक्त देशका गृहमन्त्रीले नेपाल र बाङ्ग्लादेशसहितका आफ्ना प्रमुख आप्रवासी कामदारका गन्तव्य देशको भ्रमण गर्न लागेका विवरण आएका छन्।

नेपालको श्रम मन्त्रालयका एक प्रवक्ताले नेपाली श्रमिकको सुरक्षा, कामदारको सङ्ख्या र पारिश्रमिक वृद्धिसहित सबै विषयमा नासुटोनसँग छलफल गरिने बताएका छन्।

त्यहाँ झन्डै सात लाख नेपालीले अहिले काम गरिरहेको परराष्ट्र मन्त्रालयले जनाएको छ।

मलेशियाली मन्त्रीको भ्रमणबारे के भन्छन् नेपाली अधिकारी

मलेशियामा अहिले कामदारको अभाव रहेको र त्यहाँ श्रमिकहरू पठाउने एउटा प्रमुख मुलुक भएको हिसाबले मलेशियाका आन्तरिक मामिला मन्त्रीले प्राथमिकतापूर्वक नेपालको भ्रमण गरिरहेको क्वालालम्पुरस्थित नेपाली राजदूत डिल्लीराज पौडेलले बीबीसीलाई बताए।

उनले भने, “कोभिड-१९ पछि जसरी मलेशियामा आर्थिक गतिविधिहरू वृद्धि भयो र विभिन्न कम्पनीमा श्रमिकहरूको कमी हुँदै गयो। मलेशियाले कामदार ल्याउने १५ देशमध्ये नेपाल एउटा प्रमुख स्रोत हो। झन्डै पाँच लाख कामदार एक वर्षमा लैजान लागेकाले त्यसबारे छलफल गर्न उहाँहरूले नेपालको भ्रमण गर्नुभएको हो।”

उनले कोभिड-१९ लगायत विविध कारणले प्रवेशाज्ञाको म्याद सकिएर गैरकानुनी रूपमा बसिरहेका कामदारहरूलाई पनि मलेशिया सरकारले वैध ढङ्गले काम गर्न बाटो खोलिदिएको सुनाए।

मलेशियाको एउटा अखबार न्यू स्ट्रेट टाइम्सको अनलाइन संस्करणका अनुसार कामदारहरू छनोटसम्बन्धी आफ्नो देशको नयाँ नीतिबारे नेपालसहितका देशका सरकारहरूलाई जानकारी गराउन मलेशियाका गृहमन्त्रीको भ्रमण हुन लागेको हो।

उसले प्रकाशित गरेको एउटा विवरणमा मलेशियाको मानव संसाधन मन्त्रालयले उत्पादन, निर्माण, खेतीपाती, कृषि र सेवा क्षेत्रमा आवश्यक कामदारहरू भित्र्याउने विषयलाई प्राथमिकतामा राखिएको छ।

ती पाँच क्षेत्रमा पहिलादेखि नै नेपाली कामदारहरूले काम गरिरहेको राजदूत पौडेलले बताए।

नेपाली राजदूतसँग अघिल्लो साता भेटेपछि ट्वीट गर्दै गृहमन्त्रीले आफू निकट भविष्यमा नेपाल जाने र विदेशी कामदार भर्तीका बारेमा आफ्ना प्रधानमन्त्रीले घोषणा गरेको खुकुलो नीतिबारे छलफल गर्ने उल्लेख गरेका थिए।

उनले नेपाल सरकारका अधिकारीहरूसँग छलफल गरेर आफ्नो देशको नीतिको कार्यान्वयनको सुनिश्चितता गर्ने र विदेशी कामदारको प्रवेशको विषय सहज ढङ्गले अघि बढ्ने उल्लेख गरेका थिए।

नेपालले सुरक्षागार्डले पाउने सेवासुविधाको विषय उठाउने

नेपालको श्रम मन्त्रालयका प्रवक्ता डण्डुराज घिमिरेले मलेशिया र नेपालका कामदारलाई समान व्यवहार गरिनुपर्ने माग त्यहाँका गृहमन्त्रीको भ्रमणका क्रममा राख्ने बीबीसीलाई बताए।

“हामी कार्यस्थलमा उपयुक्त वातावरण उपलब्ध गरिनुपर्नेमा जोड दिनेछौँ। मलेशिया र हाम्रा कामदारहरूलाई समान व्यवहार गर्न हाम्रो जोड हुन्छ। उहाँहरूले हाम्रा कामदारको न्यूनतम तलब वृद्धि गर्नुभएको छ जसका लागि धन्यवाद दिन्छौँ।”

“गत वर्ष मे महिनामा त्यहाँको मुद्रा १,२०० (झन्डै ४०,००० रुपैयाँ) बाट १,५०० ( ४६,००० रुपैयाँ) बनाइएको भए पनि त्यो अझै पर्याप्त छैन भनेर हामी कुरा राख्छौँ,” उनले भने।

घिमिरेले मलेशियामा गार्डसहित सुरक्षाक्षेत्रमा कार्यरत कामदारहरूले पर्याप्त पारिश्रमिक नपाइरहेको भन्दै त्यसको वृद्धिका लागि अनुरोध गरिने बताए।

'गोर्खा' ब्रान्ड र उपयुक्त पारिश्रमिकको कुरा

घिमिरेले भने, ""सुरक्षाक्षेत्रमा काम गर्ने नेपालीको ब्रान्ड भनेको गोर्खा हो। त्यही भएर सुरक्षामा खटिने व्यक्तिहरूलाई पर्याप्त तलब दिनु आवश्यक छ।”

उनले कामदारका विषयहरू हल गर्न निर्माण गरिएको द्विपक्षीय संयन्त्रलाई सक्रिय बनाउन र नेपाली कामदारहरूलाई पनि त्यहाँको सामाजिक सुरक्षाकोषमा आबद्ध गर्न आफूहरूले जोड दिने बताए।

श्रमविद् गणेश गुरुङले नेपालीहरूले इतिहासमा गरेको योगदानबारे मलेशियाका गृहमन्त्रीलाई सम्झाउँदै कामदारको अवस्था सुधार गर्नका लागि ध्यानाकर्षण गर्नुपर्ने बताए।

“सन् १९५६ तिर उहाँको देशमा छापामारहरूको युद्ध चलेको अवस्था थियो। सरकार र गुरिल्लाहरूबीच द्वन्द्व चलिरहँदा नेपालका गोर्खालीहरू गएर झन्डै तीन वर्ष जङ्गलमा युद्ध गरी त्यो समस्याको समाधानमा सघाएका थिए। इतिहासमा नेपालले मलेशियालाई ठूलो गुन लगाएको छ त्यो कुरा हामीले गृहमन्त्रीलाई सम्झाउनुपर्छ,” उनले भने।

“हामीलाई रोजगारी दिएर गुन लगाउनुपर्‍यो भन्नुपर्छ। अहिले ठूलो सङ्ख्यामा सुरक्षागार्ड मलेशियामा काम गर्न गइरहेका छन्। उनीहरूमध्ये धेरैले ३० दिनै काम गर्दा थप भत्ता नपाउने अवस्था छ। ठूलो लागत तिरेर जानुपर्ने तर तलब कम पाउने अवस्था छ, बीमा छैन। नेपाल सरकारले मलेशियाका नागरिक सरह सुविधा दिनुपर्छ भनेर आवाज उठाउनुपर्छ।”

मलेशियामा कति नेपाली कामदार छन्

नेपाल सरकारले सन् २००८ मा विदेश जाने कामदारहरूको तथ्याङ्क राख्न थालेयता मलेशिया नेपालीहरूको एउटा प्रमुख श्रम गन्तव्यका रूपमा रहेको छ।

झन्डै १५० वटा देशमा नेपाली कामदारहरू पुगेको भए पनि ८० प्रतिशतभन्दा बढी नेपाली कामदार खाडीका छ देश र मलेशियामा काम गर्न जाने गर्छन्।

परराष्ट्र मन्त्रालयको वेबसाइटमा लगभग सात लाख नेपाली श्रमिक मलेशियामा कार्यरत रहेको उल्लेख गरिएको छ।

सन् २०१३/१३ मा एकैवर्ष दुई लाख १० हजारभन्दा बढी नेपालीले मलेशिया काम गर्न जान नयाँ श्रमस्वीकृति लिएकोमा पछिल्ला वर्षमा त्यसमा उतारचढाव देखा पर्दै आएको छ।

श्रम मन्त्रालयले प्रकाशित गरेको एउटा अध्ययनले सन् २०१८/१९ मा उक्त सङ्ख्या १०,००० भन्दा कममा झरेको देखाएको थियो।

त्यसरी सङ्ख्या ओरालो लाग्नुका कारण मलेशिया सरकारले स्वदेशी कामदारलाई प्राथमिकता दिनु, श्रमिकलाई रोजगारीमा लैजाँदा शुल्क लिन नपाउने विषयमा वार्ता अघि बढ्नु, बायोमेट्रिक कार्यान्वयनलाई लिएर विवाद उब्जिनु लगायतलाई मान्ने गरिएको छ।

कामदार लैजान नेपाली म्यानपावरसँग मिलेर गैरकानुनी ढङ्गले रकम असुलेको विषय अनुसन्धानात्मक समाचारहरूले प्रकाशमा ल्याएपछि मलेशियामा एक पूर्वगृहमन्त्री पक्राउ परेका थिए।

सन् २०२१ मा एक वर्षमा कोभिड महामारी सहितका कारणले नयाँ इजाजतपत्र लिने नेपालीको सङ्ख्या १०७ मा झरेको 'नेपाल लेबर माइग्रेशन रिपोर्ट २०२२' मा जनाइएको छ।

मलेशियाले कोभिड महामारी फैलिएको बेला लगाइएको विदेशी कामदारहरूमाथिको प्रतिबन्ध सन् २०२१ को नोभेम्बरमा आएर मात्रै हटायो।

सरकारले निःशुल्क टिकट र प्रवेशाज्ञा प्रावधानसहित प्रतिबद्धता जनाएको भए पनि अझै पनि त्यसको कार्यान्वयनबारे प्रश्न उठ्ने गर्छ।

श्रमविज्ञ गणेश गुरुङ भन्छन्, “साना कम्पनीहरूमा काम गर्ने कामदारहरूले धेरै समस्या खेपिरहेका छन्। ठूला कम्पनीहरूले शून्य लागतमा लैजाने र बीमासहितका सुविधा दिइरहेका छन्। त्यही भएर ठूला कम्पनीहरूमा पठाउने विषयमा सरकारले जोड दिनुपर्छ।”

नेपाली कामदारहरूको सुरक्षाका हिसाबले पनि मलेशिया सर्वाधिक जोखिमपूर्ण श्रम गन्तव्यमध्ये पर्छ।

सन् २०१९/२० मा मलेशियामा १७५ जना नेपाली श्रमिकको मृत्यु भएकोमा उक्त सङ्ख्या सन् २०२०/२१ मा २५५ जना पुगेको थियो।

सन् २०२१/२२ मा उक्त सङ्ख्या ३८७ पुगेको थियो।

'नेपाल लेबर माइग्रेशन रिपोर्ट २०२२' का अनुसार ज्यान गुमाउनेमध्ये करिब ८० जनाले आत्महत्या गरेका थिए भने १२२ जनाको निधन कोभिड-१९ का कारण भएको थियो।

त्यसबाहेक कार्यस्थलमा हुने दुर्घटनाका कारण २० र अन्य कारणले ४८० जनाको ज्यान गएको सो प्रतिवेदनमा उल्लेख छ।

मलेशियाका लागि नेपाली राजदूत पौडेलले सरकारले श्रम बजारमा देखिएका समस्या हल गर्न आफूले पैरवी गरिरहेको बताए।

उनले भने, “श्रम बजारमा हाम्रो पहुँच पनि भयो, बाहुल्य पनि भयो। तर श्रमिकहरूको कल्याण र संवर्धन जति मात्रामा हुनुपर्ने हो त्यो कमी भएको भन्ने जुन गुनासो छ यसलाई कसरी सम्बोधन गर्न सकिन्छ भन्ने पाटोमा पनि हामी छलफल गर्छौँ।”"
"विगत चार महिनामा नेपालमा झन्डै २० प्रतिशत बढी रेमिट्यान्स भित्रिएको नेपाल राष्ट्रब्याङ्कले जनाएको छ। अमेरिकी डलरको मूल्य बढेकाले अहिले धेरै रकम नेपाल आएको विज्ञहरूले औँल्याएका छन्।

नेपाली मुद्रा कमजोर भएका बेलामा विदेशबाट पैसा पठाउने क्रम समेत बढ्ने भएकाले अहिले रेमिट्यान्स अर्थात् विप्रेषणमा वृद्धि भएको राष्ट्र ब्याङ्कका सहप्रवक्ता नारायणप्रसाद पोखरेलले बताए।

""यस्तो समयमा विदेशमा नेपालीहरूले बचत कोषमा जम्मा भएका पैसा, सरसापट र अग्रीम भुक्तानीसम्म लिएर स्वदेशमा पैसा पठाउने गरेका हुन्छन्,"" उनले भने।

रेमिट्यान्स नेपालको वैदेशिक मुद्रा आर्जनको प्रमुख स्रोतका रूपमा छ।

विदेशमा कार्यरत नेपालीहरूले गत चौमासिकमा ३७८ अर्ब ४ करोड रुपैयाँ नेपाल पठाएको राष्ट्र ब्याङ्कको तथ्याङ्क छ।

अमेरिकी डलरमा भने विप्रेषण आप्रवास १०.८ प्रतिशतले बढेको देखिन्छ।

अन्य कारण

पछिल्लो समय राष्ट्रिय ढुकुटीमा विदेशी मुद्राको सञ्चिति कम भएपछि सर्वसाधारणका लागि जारी हुने प्राथमिक शेअरमा १० प्रतिशत वैदेशिक रोजगारीमा गएकालाई आरक्षित गर्ने व्यवस्था गरिएको थियो।

शेअरमा आरक्षण आधिकारिक माध्यमबाट रेमिट्यान्सलाई भित्र्याउने अवसर हुने आशा अधिकारीहरूको थियो।

पछिल्लो चौमासिक अवधिमै विदेश जानका लागि श्रमस्वीकृति लिनेहरूको सङ्ख्या समेत १०२ प्रतिशतले वृद्धि भएर झन्डै दुई लाख पुगेको छ।

""त्यो देशको एकखाले लगानी हो। वहाँहरूले क्रमिक रूपमा आउँदा दिनमा रेमिट्यान्स बढाउनमा योगदान दिनुहुन्छ,"" पोखरेलले भने।

तर विप्रेषण बढ्ने दर कायम रहन्छ भनेर ढुक्क हुन नसकिने त्रिभुवन विश्वविद्यालय अर्थशास्त्र केन्द्रीय विभागकी सहप्राध्यापक रश्मी राजकर्णिकार बताउँछिन्।

""हाम्रोमा अहिले डलरको भाउका कारण तलमाथि परे झैँ अनेकौँ अन्तर्राष्ट्रिय कारण जिम्मेवार हुने गरेको देखिन्छ,"" उनी भन्छिन्।

""कोभिडपछि विदेशमा रोजगारीका क्षेत्र बिस्तारै चलायमान हुन थाले, रोजगारीमा जानेहरू पनि बढे र त्यति नै बेला डलर समेत बलियो बनेर देखा पर्‍यो।""

राष्ट्रब्याङ्कका सहप्रवक्ता पोखरेलले श्रम स्वीकृति लिँदै गरेका वा फर्कँदै गरेका जनशक्तिको तुलना गरेर मात्र आगामी दिनमा विप्रेषणको थपघट थाहा हुनसक्ने ठान्छन्।

बलियो बन्दै राष्ट्रिय ढुकुटी

यस अवधिमा राष्ट्रिय ढुकुटीमा जम्मा भएको वैदेशिक मुद्राले झन्डै साढे आठ महिनाका लागि वस्तु तथा सेवा आयात गर्न पुग्ने राष्ट्रब्याङ्कले जनाएको छ।

""यतिखेर बाह्य क्षेत्रमा चाप कम परेका कारण सरकारले आयात प्रतिबन्ध लगाएका चारवटा वस्तुको खुला गरेको छ,"" राष्ट्र ब्याङ्कका सह प्रवक्ता नारायणप्रसाद पोखरेल भन्छन्।

""रेमिट्यान्सको बढ्दो आप्रवाह र खुला गरिएका प्रतिबन्धको प्रभावलाई हामीले सूक्ष्म ढङ्गले हेरिरहेका छौँ। पुनः त्यसको समीक्षाका लागि केही महिना लाग्छ।""

अन्तर्राष्ट्रिय मान्यताअनुसार कम्तीमा छ महिनाको आयात धान्न सक्ने विदेशी मुद्रा राज्यको ढुकुटीमा हुनुलाई शोधनान्तर स्थिति सहज भएको अवस्था मानिन्छ।

नेपालसँग अहिले ९.७ महिनाको आयात धान्न सक्ने वैदेशिक मुद्रा रहेको राष्ट्र ब्याङ्कले जनाएको छ।

तर यसरी सधैँ रेमिट्यान्समा भर पर्नुपर्ने अर्थतन्त्र दिगो नहुने भन्दै अर्थशास्त्रीहरूले विगतदेखि नै चेतावनी दिँदै आएका छन्।"
"विभिन्न खाडी मुलुकहरूमा घरेलु कामदारका रूपमा रहेका नेपाली श्रमिक महिलाले स्वदेश फर्केर पुन: काममा जान पाउने व्यवस्था ""कार्यान्वयनको चरणमा प्रवेश गरेको"" अधिकारीहरूले बताएका छन्।

विभिन्न गन्तव्य मुलुकमा कार्यरत नेपाली महिला घरेलु कामदारमाथि ज्यादती भएका विवरण आएपछि त्यस्ता देशहरूमा घरेलु कामदार पठाउन प्रतिबन्ध लगाइएको थियो।

यद्यपि उक्त प्रतिबन्धअघि नै श्रम स्वीकृति लिएर खाडी मुलुकमा हजारौँ नेपाली महिला कामदारहरू पुगिसकेका थिए।

यसै साता मन्त्रीस्तरीय निर्णयबाट घरेलु कामदारलाई स्वदेश फर्कन र पुन: श्रम स्वीकृती लिएर रोजगारदाताकहाँ जान दिन सहजीकरण गर्ने व्यवस्था गरिएको बताइएको छ।

दूतावासहरूलाई जानकारी

श्रम, रोजगार तथा सामाजिक सुरक्षा मन्त्रालयले त्यसबारे निर्णय गरेर विभिन्न देशस्थित नेपाली दूतावासहरूलाई जानकारी गराइसकेको बताएको छ।

""हामीले सम्बन्धित देशहरूका दूतावासलाई परराष्ट्र मन्त्रालयबाट जानकारी पठाइसकेका छौँ,"" मन्त्रालयका सहप्रवक्ता थानेश्वर भुसालले बीबीसीलाई भने।

""अब चाँडै नै लामो समयदेखि घर फर्कन नपाउनु भएका नेपाली महिला कामदारहरू लाभान्वित हुनुहुनेछ।""

उक्त निर्णयलाई आप्रवासी महिला कामदारहरूको अधिकारसम्बन्धी पैरवी गर्नेहरूले सकारात्मक भनेका छन्।

प्रतिबन्ध

संसदको श्रम तथा उपभोक्ता हित समितिले २०७३ चैत २० मा दिएको त्यससम्बन्धि निर्देशनपछि सरकारले नेपाली महिलालाई घरेलु कामदारका रूपमा पठाउन बन्द गरेको थियो।

त्यसबेला संसदीय समितिले सुरक्षाको प्रत्याभूति नभइ घरेलु कामदार नपठाउन निर्देशन दिएको थियो।

त्यसरी प्रतिबन्ध अघि नै घरेलु कामदारका रूपमा गएका महिलाहरूले नेपाल फर्केपछि पुन: श्रम स्वीकृती नपाउने अवस्था बनेको थियो।

उक्त परिस्थितिकै कारण कैयौँ नेपाली महिलाहरू वर्षौँदेखि स्वदेश नफर्किकन बसेको विवरणहरू आइरहेका छन्।

त्यस्तै कतिपय अवस्थामा स्वदेश फर्केकाहरू गैरकानुनी बाटोबाट कामका लागि जाने गरेको खबरहरू पनि बेलाबखत आउने गर्छन्।

तर अब उक्त अवस्थाको अन्त्य हुने अधिकारीहरूको दाबी छ।

खुला गर्न दबाब

महिला कामदारका पक्षमा पैरवी गर्ने कतिपय संघसंस्थाले सुरक्षाको प्रत्याभूति गरेर तथा देशहरूसँग द्विपक्षीय सम्झौता गरेर नेपाली महिलाका लागि घरेलु काम गर्न जान पाउने बाटो खोल्नुपर्ने माग गर्दै आएका छन्।

उनीहरूले सरकारी प्रतिबन्धले महिलामाथि विभेद भएको आरोप पनि लगाउने गरेका छन्।

सरकारले अहिले पूर्ण रूपमा खुला गर्ने निर्णय भने गरी नसकेको र त्यसबारे छलफल जारी रहेको भुसालले जानकारी दिए।

""अहिलेको व्यवस्थाले पहिले श्रम स्वीकृति लिएर जानु भएका र रोजगारदाता राम्रो लागेका महिलाले नेपाल आएर पुन: श्रम स्वीकृति लिएर जान सक्नुहुनेछ,"" उनले भने।

यस्तो निर्णय २०७६ सालमा पनि भएको थियो तर त्यो कार्यान्वयनमा आउन सकेको थिएन।

यसपटकको निर्णय भने चाँडै कार्यान्वयन हुने भुसालको दाबी छ।

गत नोभेम्बरमा श्रममन्त्री कृष्णकुमार श्रेष्ठ एउटा कार्यक्रममा सहभागी हुन अबुधावी गएका बेला उनलाई भेटेका नेपाली महिला कामदारहरूले घर फर्कन नपाएको गुनासो गरेका थिए।

त्यहाँ मन्त्री श्रेष्ठले उनीहरूलाई चाँडै स्वदेश फर्कन र पुन: काममा आउन दिने व्यवस्था मिलाउने आश्वासन दिए अनुसार नै निर्णय भएको भुसालको भनाइ छ।

प्रक्रिया

अब विभिन्न देशमा घरेलु कामदारका रूपमा कार्यरत नेपाली महिलाले स्वदेश फर्कन चाहेमा सबैभन्दा पहिले उक्त देशको नेपाली दूतावासमा सम्पर्क गर्नुपर्ने अधिकारीहरूको भनाइ छ।

मन्त्रालयका सहप्रवक्ता भुसालका अनुसार दूतावामार्फत उनीहरूले वैदेशिक रोजगारमा घरेलु कामदार पठाउनेसम्बन्धी निर्देशिका-२०७२ को अनुसूची ८ भरेर प्रमाणित गराउनु पर्नेछ।

उक्त अनुसूचीमा बिदामा स्वदेश फर्केर त्यसपछि रोजगारदाताकहाँ फर्कने सम्बन्धी सिफारिसपत्र समावेश गरिएको छ।

उक्त सिफारिसपत्र र आफ्नो स्वघोषणा देखाएपछि नेपाल आएर फर्कने बेलामा पुन: श्रम स्वीकृति पाइने भुसाल बताउँछन्।

पहिले अन्य कामदारका रूपमा गन्तव्य मुलुकमा पुगेका र पछि घरेलु कामदार बनेका महिलाले पनि सोही प्रक्रियामार्फत् स्वीकृति लिनसक्ने उनको भनाइ छ।

प्रतिबन्ध पूर्ण हटाउन पहल

पहिले पूर्ण प्रतिबन्ध लगाउन निर्देशन दिएको संसदीय समितिले अहिले भने सुरक्षाको प्रत्याभूति गरेर महिला कामदारका लागि बाटो खोल्न सकिने निर्देशन दिएको छ।

यद्यपि त्यसबारे हाल छलफल मात्र जारी रहेको भुसाल बताउँछन्।

तस्बिर स्रोत, Delhi Women's Commission

""हामी त्यसबारे अहिले छलफलमा छौँ। सकेसम्म दुई पक्षबिचको श्रम सम्झौता भएका देशहरूमा पठाउन सकिन्छ कि भन्ने छ,"" उनले भने।

तर उक्त निर्णय चाँडै नै नहुने उनले बताए।

हाल कति नेपाली महिलाहरूले खाडी मुलुकहरूमा घरेलु कामदारका रूपमा काम गरिरहेका छन् भन्ने यकिन विवरण नभएको अधिकारीहरूको भनाइ छ।

यद्यपि खाडी मुलुकमा महिला र पुरुष गरी डेढ लाखको हाराहारीमा घरेलु कामदार रहेको बताइन्छ।

प्रतिक्रिया

सरकारको उक्त निर्णयलाई आप्रवासी महिला कामदारहरूको अधिकारसम्बन्धी पैरवी गर्नेहरूले स्वागत गरेका छन्।

उनीहरूका भनाइमा सरकारले सुरक्षाको पूर्ण प्रत्याभूति गरेर महिलाहरूका लागि घरेलु कामदारका रूपमा विदेश जानुपर्ने बाटो खोल्न ढिलो भइसकेको छ।

त्यस्तैमध्येकी एक पैरवीकर्ता विजयाकुमारी राई श्रेष्ठले भनिन्, ""हामीले यसलाई एकदमै सकारात्मक रूपमा लिएका छौँ।""

वैदेशिक रोजगारीः ‘पुरूष घट्दै, महिला बढ्दै’
प्रतिबन्ध फुकुवा गर्ने उपायको खोजी

""हाम्रो भनाइ चाहिँ अझै पनि सुरक्षित रूपमा पूर्ण रूपमा नै खुला गर्नुपर्छ भन्ने हो किनकि यस्तो प्रतिबन्ध सुरक्षित वैदेशिक रोजगारीका लागि समाधानको कुरा होइन।""

उनले सरकारले अब प्रतिबन्ध खुलाउनेतर्फ पनि ध्यान दिने आफ्नो अपेक्षा रहेको बताइन्।"
"कोरोनाभाइरस महामारीका कारण नियमित उडान नहुँदा वैदेशिक रोजगार गन्तव्य मलेशियामा मृत्यु भएका कैयौँ कामदारका शवहरू नेपाल ल्याउन कठिनाइ भइरहेको अधिकारीहरूले बताएका छन्।

मलेशियास्थित नेपाली दूतावासका अनुसार हाल त्यहाँ ३५ जना नेपालीका शवहरू विभिन्न अस्पतालमा रहेका छन्।

ती शवहरू नेपाल ल्याउन 'सरकारलाई आग्रह गरिए' अनुसार 'यसै साता नेपाल वायुसेवा निगमको जहाज मलेशिया जान लागेको' वैदेशिक रोजगार बोर्डका कार्यकारी निर्देशक राजनप्रसाद श्रेष्ठले बताए।

बोर्डले वैदेशिक रोजगारीमा निधन भएकाहरूको शव ल्याउने र परिवारसम्म पुर्‍याउने गर्छ।

विदेशमा मृत्यु भएका नेपाली जसको परिवारले शव समेत देख्न पाएनन्

वैदेशिक रोजगारीमा रहेका नेपालीको धेरै मृत्यु हुने देशहरूमा मलेशिया पनि पर्छ।

कोरोनाभाइरससँग जुझ्न भन्दै मलेशियाले गत साता मात्र त्यहाँ सङ्कटकाल लगाएको छ। उक्त सङ्कटकाल आउँदो अगस्टसम्म रहने बताइएको छ।

शव किन थुप्रिए?

कोभिड-१९ का कारण कामदारको आदानप्रदानमा कमी हुँदा र अन्य मानिसहरूको आवतजावतमा पनि कडाइ भएकाले मलेशिया र नेपालबीच हुने नियमित उडानहरू कम भएको अधिकारीहरू बताउँछन्।

त्यसले गर्दा अहिले भइरहेका उडानहरूमा पनि सबैजसो कम्पनीले साना जहाज मात्र उडाइरहेको मलेशियास्थित नेपाली दूतावासका द्वितीय सचिव प्रतीक कार्कीले बताए।

उनले भने, ""कोभिडपछि नेपाल र मलेशियाबीच हुने हवाई उडानको सङ्ख्या कम भयो।""

""अहिले मलेशियाबाट जाने उडानले पनि कार्गोभन्दा यात्रुलाई नै महत्त्व दिन्छन्। त्यसले गर्दा यहाँ शवको सङ्ख्या बढेको हो।""

उनले त्यसलाई समाधान गर्न नेपाल वायुसेवा निगमको ठूलो वाइडबडी जहाज पठाइदिन आग्रह गरिएको बताए।

त्यसै अनुरूप आगामी शुक्रवार निगमले जहाज मलेशिया पठाउने र शनिवार १८ वटा शवसहित यात्रु लिएर फर्कने खबर प्राप्त भएको उनले जानकारी दिए।

निगमका अधिकारीहरूले पनि त्यसबारे मलेशियालाई उडान अनुमतिका लागि प्रस्ताव पठाएको बताएका छन्।

तर ठूलो जहाजबाट हुने एउटा उडानले मात्र नेपालीका सबै शव स्वदेश पठाउन नसकिने देखिएको कार्कीले जानकारी दिए।

उनले भने, ""हामीले सबै विमान कम्पनीलाई आग्रह गरेर एउटा/दुइटा शव त पठाइरहेका छौँ तर त्यसले मात्र सबै शव व्यवस्थापन हुन सक्ने अवस्था छैन।""

""त्यसैले हामीले थप वाइडबडीको उडानका लागि पहल गरिरहेका छौँ।""

वैदेशिक रोजगार बोर्डका श्रेष्ठका अनुसार कोभिडकै कारण अहिलेको समस्या उत्पन्न भएको हो।

उनका अनुसार अहिले यात्रु नहुँदा नेपाल र मलेशियाबीच सातामा तीनवटा मात्र उडानहरू भइरहेको र सानो जहाजमा एउटा उडानमा एउटै मात्र शव ल्याउन सकिन्छ।

नेपालीको मृत्यु कति?

अधिकारीहरूका अनुसार अहिले मलेशियामा विभिन्न कारणले निधन भएका नेपालीका शवहरू रहेका छन्।

त्यस्ता कारणमा दुर्घटना, हृदयाघात, विभिन्न रोग र आत्महत्यालगायत रहने गरेका छन्।

कोरोनाभाइरस सङ्क्रमणका कारण मृत्यु भएकाको भने शव नेपाल नल्याई उतै अन्तिम संस्कार गर्ने गरिएको श्रेष्ठ बताउँछन्।

बोर्डको तथ्याङ्क अनुसार गत वर्ष मलेशियामा १७६ जना नेपाली कामदारको निधन भएको थियो।

त्यसमध्ये एकजना महिला थिइन् भने अरू सबै पुरुष थिए।

गत वर्ष विभिन्न देशमा गरेर कुल ६५६ जना वैदेशिक रोजगारीमा रहेका नेपाली कामदारहरूको निधन भएको बोर्डको तथ्याङ्क छ।

मलेशियामा कार्यस्थलको अवस्था

मलेशियामा वैधानिक कागजात भएका र नभएका गरी करिब पाँच लाख नेपाली कामदारहरू रहेको बताइने गरेको छ।

कतिपय नेपाली कामदारहरू खराब अवस्थामा त्यहाँ कार्यरत रहेको विवरण पनि बेलाबेला सार्वजनिक हुने गरेको छ।

केही महिनाअघि मात्र विश्वकै ठूलो र चर्चितमध्येको एउटा पन्जा कम्पनीमा कामदारको शोषण गरिएको भन्ने विवरणहरू सार्वजनिक भएका थिए।

उक्त कम्पनीमा सयौँ नेपाली कामदारहरू कार्यरत रहेका थिए।"
"Print this Section

The BBC is committed to achieving due accuracy in all its output. This commitment is fundamental to our reputation and the trust of audiences. The term ‘due’ means that the accuracy must be adequate and appropriate to the output, taking account of the subject and nature of the content, the likely audience expectation and any signposting that may influence that expectation [1].

The due accuracy required of, for example, drama, entertainment and comedy, will not usually be the same as for most factual content. The requirements may even vary within a genre, so the due accuracy required of factual content may differ depending on whether it is, for example, factual entertainment, historical documentary, current affairs or news. [2]

This means all BBC output, as appropriate to its subject and nature, must be well sourced, based on sound evidence, and corroborated. We should be honest and open about what we don’t know and avoid unfounded speculation. Claims, allegations, material facts and other content that cannot be corroborated should normally be attributed.

The BBC must not knowingly and materially mislead its audiences. We should not distort known facts, present invented material as fact or otherwise undermine our audiences’ trust in our content.

We should normally acknowledge serious factual errors and correct them quickly, clearly and appropriately.

[1] The section of the Ofcom Broadcasting Code that relates to this is 5: Due Impartiality and Due Accuracy and Undue Prominence of Views and Opinions.

[2] The Framework Agreement accompanying the BBC Charter requires us to observe the accuracy requirements of the Broadcasting Code; however, by applying 'due accuracy' to all output, we exceed that requirement."
"संसारमा जन्म दिएर ईश्वर बैँसमा नमार

राष्ट्रकवि माधवप्रसाद घिमिरेका शब्द, नातिकाजीको सङ्गीत र स्वरसम्राट नारायण गोपालको स्वरसहितको यो कालजयी गीतको उक्त पङ्क्तिले अहिलेको नेपाली समाजको पीडा झल्काउँछ।

गएको पुस ६ गते धनुषाको क्षिरेश्वरनाथ नगरपालिकाकी २५ वर्षीया विद्याकुमारी पटेलको जीवनमा अचानक नसोचेको मोड ल्यायो।

परिवारको लालनपालनका निम्ति सात समुद्र पार मलेशिया काम गर्न गएका उनका पति सञ्जयकुमार राउतले परदेशमै ज्यान गुमाएको खबर आयो।

""वहाँ त्यहाँको रबर फ्याक्ट्रीमा काम गर्नुहुन्थ्यो। अचानक आत्महत्या गरेको खबर आयो।""

त्यतिखेर उनको उमेर जम्मा २६ वर्षको थियो।

एसएलसी पास भएपछि कतै काम नपाएर विदेश गएका थिए।

""दुई र १० वर्षका दुई छोरी छन्। जीवन कठिन बनेको छ,"" उनले मलिन स्वरमा भनिन्।

धनुषा नेपालबाट वैदेशिक रोजगारीका निम्ति सबभन्दा धेरै युवा पठाउने जिल्लामध्ये पर्छ।

सोही जिल्लाको धनौजी गाउँपालिकाबाट परिवारको पेट पाल्न खाडी मुलुक कतार गएका बिक्रु मण्डलको कथा पनि उत्तिकै पीडादायी छ।

""२०७८ सालको असार ५ गते बनिरहेको भवनबाट खसेर मेरो बुवाको मृत्यु भएको जानकारी आयो,"" उनका २१ वर्षका छोरा मुकेश मण्डलले परिवारमा परेको वज्रपातबारे सुनाए।

पढाइ छाडेर त्यत्तिकै बसिरहेका मुकेश मण्डल स्वदेशमै राम्रो काम पाए विदेश जाने मन नभएको बताउँछन्।

एउटी बहिनी, आमा र हजुरबुवाका साथ बसेका उनी अहिले परिवारमा आर्थिक कठिनाइ परिरहेको सुनाउँछन्।

गएको एक वर्षमा सञ्जयकुमार राउत र बिक्रु मण्डलजस्तै नियति भोग्ने लाऊँलाऊँ र खाऊँखाऊँ उमेरका नेपाली युवाका सङ्ख्या १,४७५ थियो। अर्थात् १,४७५ परिवारका त्यति नै थरी पीडा।

चर्को मूल्य

चाहे देशमा आन्तरिक द्वन्द्व भएको बेला होस् वा भूकम्प वा नाकाबन्दी वा कोभिडकाल नेपालको अर्थतन्त्रलाई बलियो टेको दिएर ढल्न नदिने क्षेत्र वैदेशिक रोजगारी नै ठहरियो।

तर हरेक दिन १,००० जति नेपाली युवाहरू खासगरी खाडीका मुलुकमा जाँदै गर्दा तीनदेखि चार जना बाकसमा बन्द भएर फर्किन्छन्। कहिल्यै नउठ्नेगरी।

देशले यो असार मसान्तमा सकिएको एक वर्षमा १० खर्ब ७ अर्ब रुपैयाँ रेमिट्यान्सबाट कमायो।

त्यही अवधिमा झन्डै १,५०० नेपाली युवायुवतीको ज्यान गएको सरकारी तथ्याङ्कले देखाउँछ।

यसरी विदेशमा ज्यान जोगाउनेहरूको सङ्ख्या लगातार बढिरहेको पनि देखिन्छ।

वैदेशिक रोजगार बोर्डका अनुसार आर्थिक वर्ष २०७७/७८ मा विदेशमा मृत्यु भएको सङ्ख्या १,२७४ थियो भने २०७६/७७ मा ६८० थियो।

""सर्सर्ती हेर्दा वैदेशिक रोजगारको दुईवटा स्पष्ट पाटा छन्। एक यसले देशभित्रै रोजगारीको अवसर नहुँदा अर्थतन्त्र जोगाएर श्रीलङ्का हुनबाट बचाएको छ। यही पनि नभएको भए समाजमा बेथिति र आन्दोलन कस्तो हुन्थ्यो होला?"" वैदेशिक श्रम मामिलाका विज्ञ गणेश गुरुङले भने।

""दुई, यसले पारेको सामाजिक र मानवीय मूल्य पनि कम्ती छैन। दैनिक तीनदेखि चारवटा लास आइपुग्छन् अनि लाखौँ मानिस घरपरिवारबाट टाढा बस्दाका पीडा र परिणाम पनि सुखद छैनन्।""

किन बढिरहेको छ मृत्यु?

काठमाण्डूको बबरमहलमा एउटा कार्यालय छ - वैदेशिक रोजगार बोर्ड। २०६५ सालतिर स्थापना भएको बोर्डको मुख्य काम श्रमिकको कल्याण नै हो।

""यहाँ कोही पनि हाँसीखुसी अनुहारमा आउँदैनन्। जो आउँछन् सबैका पीडा छन्,"" बोर्डका निर्देशक दीपक ढकालले सुनाए।

वैदेशिक रोजगारमा रहेका युवाको मृत्यु भएमा तिनको शव ढुवानीदेखि व्यवस्थापन, मृतकका परिवारलाई सहायता वा कामका क्रममा अङ्गभङ्ग भएकाहरूको सहायताको अनुरोधका लागि मानिसहरू यो कार्यालयसम्म आइपुग्छन्।

प्रत्येक श्रमिकले वैदेशिक कामका लागि श्रम स्वीकृति लिने बेलामा नै अवधि हेरेर १,५०० देखि २,५०० रुपैयाँसम्म बोर्डको कल्याणकारी कोषमा जम्मा गराउनुपर्छ।

त्यसरी जम्मा भएको रकम अहिले पाँच अर्ब रुपैयाँभन्दा धेरै पुगिसक्यो।

त्यसैबाट मृतक कामदारका आफन्तलाई सात लाख रुपैयाँ सहायता दिइन्छ भने अङ्गभङ्ग भएकाहरूलाई पनि निश्चित रकमको सहायता दिइन्छ।

विदेशबाट शव ल्याउन र व्यवस्थापन गर्न पनि त्यही कोषको रकम खर्च हुन्छ।

अहिलेसम्म सरकारले त्यही सहायता माग्न आउनेहरूको तथ्याङ्कबाट मृतकहरूको सङ्ख्याको अभिलेख राख्दै आएको छ।

""पछिल्ला वर्षमा यो सङ्ख्या दिनानुदिन बढिरहेको देखिन्छ। त्यसको एउटा कारण चाहिँ बोर्डले दिने सहायताबारेको जानकारी धेरैलाई हुन थालेकोले पनि होला,"" निर्देशक ढकालले बताए।

मृत्युको सङ्ख्या बढिरहेको छ तर खास के कारणले श्रमिकको ज्यान गइरहेको छ भन्ने चाहिँ अनुसन्धानकै विषय भएको गणेश गुरुङले बताए।

""कारण हेर्‍यो भने खालि कार्डिअक अरेस्ट वा मस्तिष्काघात जस्ता लेखिएको हुन्छ। मैले गरेको अध्ययनमा ती धेरैजसो अन्दाजका भरमा लास समेत नहेरीकनै डाक्टरले लेखिदिएका हुन्छन्। त्यो पनि शव ढुवानीका लागि विमानसेवा कम्पनीको आवश्यकता पूरा गर्न झारा टार्ने हिसाबले,"" उनले भने।

नेपालले ती मुलुकसँगको श्रम सम्झौतामा नै मृत्यु भएका कामदारको पोस्टमोर्टम गर्नुपर्ने उल्लेख गरेमा स्पष्टता आउने उनी सुझाउँछन्।

श्रीलङ्का जस्तो हालत होला? अर्थसचिव भन्छन् ‘हामी चिन्तित छौँ तर निराश हुनुपर्दैन’

कति स्वाभाविक छ विदेशमा भएका मृत्यु?

वैदेशिक रोजगारमा जाने नेपालीहरू अधिकांश १८-३४ वर्ष उमेरका हुने गरेका तथ्याङ्कले देखाउँछ।

जानुअगाडि उनीहरूको शारीरिक वा मेडिकल परीक्षण पनि गरिएका हुन्छन्।

""अरू हिसाबबाट तन्दुरुस्त युवाहरू सुतेकोसुत्यै हुने जस्ता घटना धेरै छन्। बाहिर ५० डिग्री सेल्सीअस सम्मको गर्मीमा काम गर्ने अनि बेलुका चिसो एसीमा सुत्दा पर्ने असर पनि होला। यिनको अध्ययन हुनुपर्छ,"" गुरुङले भने।

उनका अनुसार वैदेशिक रोजगारीमा गएका युवाहरूको मृत्युदर देशभित्रको औसत मृत्युदरसँग वैज्ञानिक तुलना गर्नु जरुरी छ।

विदेशमा ३०-४० लाख कामदार रहेकोमा यो मृत्युदर कस्तो हो भनेर अध्ययन गर्न बोर्डले आवश्यकता बोध गरेको निर्देशक ढकालले बताए।

यसबारेमा अन्तर्राष्ट्रिय श्रम सङ्गठनको नेपाल कार्यालयले सन् २०१६ मा निकालेको एउटा प्रतिवेदनले राष्ट्रिय औसतसँग तुलना गर्दा विदेशमा भएका मृत्यु उल्लेखनीय रूपमा धेरै नभएको जनाएको थियो।

त्यसताका प्रत्येक १,००० कामदारमध्ये १.६ जनाको मृत्यु भएको अनि राष्ट्रिय औसत मृत्युदर चाहिँ १५-१९ वर्ष उमेर समूहमा प्रत्येक १,००० जनसङ्ख्यामा १.१ अनि ३०-३४ वर्ष उमेर समूहमा २.५१ रहेको प्रतिवेदनमा उल्लेख छ।

तर यसरी तुलना गर्न पनि वैज्ञानिक नहुने गुरुङ बताउँछन्। ""राष्ट्रिय औसत भनेको त समग्र जनसङ्ख्यामा हो जबकि विदेशमा काम गर्न जाने भनेको त हट्टाकट्टा अनि मेडिकल परीक्षणमा उत्तीर्णहरू मात्र हो।""

गत आर्थिक वर्षको तथ्याङ्क त अझ चिन्ताजनक छ। जुन अवधिमा ३,५४,६६० जनाले श्रम स्वीकृति लिए उक्त अवधिमा १,४७५ परिवारले मृत्यु सहायता ग्रहण गरे। यी दुई अङ्क तुलना गर्ने हो भने मृत्युदर प्रति एक हजार ४.१ पुग्छ।

के हो समाधान?

श्रम, रोजगार तथा सामाजिक सुरक्षामन्त्री शेरबहादुर कुँवरका अनुसार यो पीडा र चित्कारबाट उम्किने एउटा उपाय भनेको सकेसम्म धेरै दक्ष श्रमिकलाई मात्र विदेशमा काम गर्न पठाउनु हो।

""हामीले हेर्दा के पाएका छौँ भने त्यसरी विदेशमा ज्यान गुमाउनेमध्ये ९५ प्रतिशत अदक्ष कामदार हुन्। उनीहरू नै बढ्ता ठगीमा पनि पर्छन् र कठिन श्रम गर्न बाध्य छन्,"" मन्त्री कुँवरले भने।

""सीप र दक्षता बढाउन सकेको खण्डमा कामदारको सम्मान, मर्यादा अनि सुरक्षा सुदृढ हुन्छ,"" उनले भने।

त्यसो गर्न समय लाग्न सक्छ।

तत्कालका निम्ति अर्को उपाय भनेको काम गर्न विदेश जानुअघि दिइने अभिमुखीकरण तथा तालिमलाई यी विषयमा केन्द्रित गर्नु हुने गुरुङले बता

""अहिले यहाँ जम्मा १२-१२ घण्टाका दुई दिने तालिम दिएर पठाइन्छ। त्यही तालिम पनि कतिपयले लिँदैनन्। सीधै जनकपुरबाट बस चढेर आएको श्रमिक विमानस्थल पुग्छ र उसलाई बनिबनाउ तालिम सर्टिफिकेट निश्चित पैसा तिरेर भिडाइन्छ,"" उनले भने।

कुन देश जान लागेको हो त्यहाँको सामान्य जानकारी, त्यहाँको कानुन, सडक नियम, हावापानी, गर्न हुने र नहुने कुराबारे थाहा दिनका निम्ति यस्ता तालिम आवश्यक हुन्छन्।

केही सङ्घसंस्थाले त्यस्ता तालिम वा अभिमुखीकरण दिने गरेका छन्।

नेपाल सरकार र दातृनिकायको सहयोगमा सञ्चालित सुरक्षित आप्रवासन कार्यक्रमका धनुषास्थित कार्यक्रम अधिकृत देवनारायण मण्डलका अनुसार सो संस्थाले जाने देशका जानकारी, ठगीबाट बच्ने उपाय, पैसा पठाउन चाहिने वित्तीय जानकारी, सीपसम्बन्धी तालिम, न्यायमा पहुँच, परिवारलाई मनोसामाजिक परामर्शजस्ता विषयमा सहयोग गर्ने गर्छ।

""वैदेशिक रोजगारीलाई सकेसम्म सुरक्षित बनाउन हामी सुसूचित गर्ने गर्छौँ,"" उनले भने।

वैदेशिक रोजगार मामिलाका विज्ञ गणेश गुरुङ यस्ता प्रयासलाई सघन र पर्याप्त बनाउनुपर्ने धारणा राख्छन्।

""उत्तम काम भनेको त देशभित्रै रोजगारीका अवसर सिर्जना गर्नु हो। त्यो नहुँदा दोस्रो प्राथमिकतामा वैदेशिक रोजगारीलाई सुरक्षित र मर्यादित बनाउनुपर्छ।""

त्यति हुन सके विद्याकुमारी पटेल र मुकेश मण्डलको जस्तो पीडा भविष्यमा अरूले बेहोर्नुपर्ने थिएन।"
"Editorial Guidelines issues

This guidance note sets out the considerations around the removal or amendment of our online content in response to complaints, errors, legal issues or possible breaches of Editorial Guidelines. It applies to text, audio-visual content and UGC material, both short and long-form, published on a BBC site or syndicated elsewhere, which is intended to form part of a journal of record or online archive. It does not apply to online content with shorter lifecycles which will naturally be replaced by more up to date content or archive that is subsequently republished online.

The considerations outlined in this note may weigh in favour of removing or amending online content even when there is no legal obligation to do so. Under UK law, a requirement to amend or remove online content arises only in limited circumstances and the guidance in this note extends beyond the BBC’s legal responsibilities as a publisher.

The guidance note relates to the following Editorial Guidelines:

The Public Interest

See Editorial Guidelines Section 1 The BBC’s Editorial Standards 1.3

Accuracy

See Editorial Guidelines Section 3 Accuracy

Harm and Offence

See Editorial Guidelines Section 5. In particular Labelling On-Demand and Digital Content and Language

Fairness to Contributors and Consent

See Editorial Guidelines Section 6 Fairness, Contributors and Consent

Re-use, Reversioning and Permanent Availability

See Editorial Guidelines Section 13 Re-use, Reversioning and Permanent Availability. In particular Managing Online Content

Key points

The Editorial Guidelines state, “The archive of the BBC’s online content is a permanent public record and its existence is in the public interest. The online archive particularly news reports, should not normally be removed or amended.” To do so risks erasing the past and altering history.
BBC iPlayer should also be considered as a record of broadcast history and programmes in it should not normally be removed or altered during the catch-up period.
The Editorial Guidelines also state, “Where there is an expectation that content, from a name to a whole programme, is made available permanently, it should only be removed in exceptional circumstances.”
Where information about the complainant is available in public records or was put in the public domain by authorities such as the police, we should normally refuse requests to remove. Furthermore, the BBC should be very reluctant to change an accurate report of a court case for any reason.
We should consider alternatives to permanent removal of text or audio-visual content to preserve the archive or catch-up service, such as temporary revocation, while we amend the material before re-instating it; an offer of anonymity if, for example, a contributor is endangered by the continuing presence of the content or the publication of an online correction.
Inadvertent strong language should not be cut out as though it never happened, but disguised. Programmes containing mild language usually don’t need to be revoked.
On-demand programmes which have been altered since linear transmission should not be presented as though they’re the same as the original.
We should be transparent at the point a user accesses content, if it has been removed, edited or amended since first publication or is subject to a correction or upheld finding, unless there are legal or editorial reasons not to – otherwise we risk losing the trust of our users.
Divisions need detailed protocols, which include a system of referrals and record keeping for the removal of online content.

Guidance in full

Introduction

The Editorial Guidelines state, “The archive of the BBC’s online content is a permanent public record and its existence is in the public interest. The online archive, particularly news reports, should not normally be removed or amended.”

(See Editorial Guidelines Section 13 Re-use and Reversioning and Permanent Availability: 13.3.25-13.3.28 and Section 1 The BBC’s Editorial Standards, 1.3 The Public Interest)

The archive should be maintained in as complete a state as possible as any removal risks the accusation that we are erasing the past or altering history.

There is also a risk, with removal, that we create suspicion about what else is missing, and fuel conspiracy theories about its absence. Without the original content, it will be harder to refute inaccurate accounts of our content.

BBC iPlayer should also be considered as a record of broadcast history and programmes in it should not normally be removed or altered during the catch-up period.

While an online archive is accessible, it may be perceived as being one that is easily changed, however, it is no different, in principle, from newspaper archives that have always existed and remain intact.

Removal in Exceptional Circumstances Only

The Editorial Guidelines state, “Where there is an expectation that content, from a name to a whole programme, is made available permanently, it should only be removed in exceptional circumstances.” These may include legal reasons such as uncleared rights, defamation or contempt; genuine safety risks to individuals; significant harm or distress to a contributor to whom we have a duty of care; a serious breach of editorial standards that cannot be rectified except by removal of material; issues of child-protection or where tragic events during the catch-up period make a programme containing similar content unsuitable for continued publication.

Removal may result from either the BBC reviewing the material itself or as a response to requests from organisations or individuals.

Any proposal to remove any online content from the BBC archive must be in accordance with the Editorial Guidelines.

(See Editorial Guidelines Section 13 Re-use and Reversioning and Permanent Availability: 13.3.25-13.3.28)

Complaints Requesting Removal

However long ago our online content was first published, if it is still available, editorial complaints may be made regarding it. We should take care to understand if the complainant is asking for the entire article or programme to be removed or just a small part, such as the removal of their surname or a photo. We should consider how we test the claims in the complaint. It may be necessary to verify the identity of the complainant. We should consider the consequences they might face if we remove, retain or alter the content in question. Overall, we should balance the interests of the individual with the public interest in preserving the archive as a historical record.

Issues for Consideration

Harm and Distress

An assessment of the significant harm or distress continued publication is causing an individual. There is a difference between embarrassment and significant harm. Embarrassment is not sufficient on its own to justify removing a report and, thereby, altering a permanent record or programme in catch-up. We also do not have any obligation to improve an individual’s job prospects.
An assessment of whether the harm or distress allegedly caused by the presence of the report is qualified by either the reported behaviour or subsequent behaviour.
A judgement about what information has been put in the public domain other than by the BBC, perhaps by the individual themselves, or other organisations. Where information about the complainant is available in public records or was put in the public domain by authorities such as the police, we should normally refuse requests to remove. We cannot erase the past for people who, for example, have been found guilty, or indeed innocent, of criminal charges in open court. Furthermore, the BBC should be very reluctant to change an accurate report of a court case for any reason.
An assessment of all the information that would be lost by acceding to a request to remove the content. Any loss of information should be considered against the public interest in its retention. For example, while the report of a court case may distress a vulnerable victim, removal of the article would also protect the convicted criminal.

Fairness & Straight Dealing

(See Editorial Guidelines Section 6 Fairness to Contributors and Consent)

If an individual consents today to a contribution that is first published online, there is a presumption that they understand it will be available in perpetuity.
An assessment of the duty of care the BBC owes to the complainant will vary according to the circumstances. For example, the BBC does not have a duty of care to the relatives of people featured in our reports with whom we have had no previous contact. While the content may cause them distress we should not normally accede to their requests for removal. We may, however need to consider the likely consequences of continuing to publish material and may accede to a relative’s request for removal in exceptional circumstances. There is also no duty of care to a contributor where the BBC is simply reporting events which must, in the public interest, be in the public domain, such as proceedings in court or parliament. However, we would have a greater duty of care, for example to a contributor who has been interviewed only by the BBC, though that may be qualified by the reported behaviour or subsequent behaviour.
Where a complainant argues that the BBC’s use of a contribution goes beyond the consent given at the time of first use, we should make good faith attempts to establish the details of that consent. If sufficient details of the original consent are not available, then provided the complainant’s safety is not put at risk and that there was no complaint after the original publication or broadcast, we would normally refuse a request for removal. The reporting of a complainant’s original contribution does not require further consent or an explanation that those reports may be available permanently. People should not normally be permitted to take back their published remarks be they on radio, television or online, just as they cannot go to their library to ask for their quotes to be removed from a newspaper’s archive or even a book. When people give interviews to the BBC, their remarks become part of a public record. Anyone inside or outside the BBC could quote their comments and publish them further. To change them or erase them would change a piece of history.
If the request applies to user generated content, such as blog postings or other social media contributions, we should assess the published privacy notice in force at the time the posting was made. We should normally refuse requests to remove UGC comments, where people argue that they no longer want to be reminded of them or no longer agree with them, provided the published privacy policy at the time they made their remarks, explained this. It is advisable to keep a record of all published privacy notices.
When the consent for the contribution was properly given, but not by the contributor, we may give greater weight to the contributor’s views if they now have capacity to make their own decisions. For example, a parent may have given consent for a child contributor who is now an adult and wishes his or her views to be taken into account.
(See Guidance: Informed Consent)

Accuracy

Claims that an online item is inaccurate, biased or seriously misleading should be properly investigated by the originating content team where possible and corrected where appropriate.

Requesting Removal from Search Engines

Internet search engines take regular “snap-shots” of the Web and cache them, so there’s no guarantee that by removing a story from the BBC archive, the page disappears from the internet altogether. It may still be found in the cache and outdated pages may also still appear in search results for an indeterminate period of time, even though the BBC’s archive has been changed. They will only be updated when the search engine crawls those pages again, which may be some time if it is in the BBC’s online archive.

We would not normally request that BBC web pages which we either amend or remove are also updated or removed from the cache of the main internet search engines or their search results, provided that a contributor’s safety is not at risk and there are no legal or reputational reasons not to act.

In the exceptional cases where we do need to act, requests should be made to the 247 Operations Team or the relevant News Support Helpdesks for news reports. Consideration should be given to which search engines need to be targeted, what requires removal (an image, some text or a complete page) and from which platform. It should be noted that the BBC cannot instruct third party search engines to take action. We can however signal that there’s been a change to a page or that a page needs to be removed from the cache or the search index. Neither the search engines’ response, nor a time frame can be guaranteed.

Where we have removed a detail, requested by an individual, but the original page is still available via search engines, we should explain to the complainant the action that the BBC has taken, making it clear it will take some time before the change shows up in the search engines’ indexes and that the information may still be visible in their summaries.

Where we have completely removed the page at an individual’s request we should, likewise, explain that it may be some time before it disappears from the cache of any search engines.

Alternatives to Removal or Permanent Revocation

Small amendments or clear labelling may be sufficient to address issues raised. Such measures are preferable where they enable the archive or catch-up service to be preserved in as full a state as possible, or do not materially affect its integrity. However, the threshold for considering small changes is as high as it is for complete or permanent removal and should only be considered in exceptional circumstances. The options include:

Temporary Revocation

Issues may arise soon after linear transmission meaning programmes may require permanent revocation or temporary revocation for editing. The threshold for considering a temporary revocation is just as high as it is for a permanent one. We should consider how we might rectify any legal problem such as uncleared rights, or a serious breach of the Editorial Guidelines or Ofcom Broadcasting Code; protect a contributor’s safety or privacy or avoid further harm and offence which may be caused, for example, by inadvertent strong language in a live programme.

To avoid permanent revocation we should make our best efforts to edit and re-instate the amended content as soon as possible.

We may:

Cut shots, sequences or audio.
Blur or obscure contributors to ensure anonymity (see Offer Anonymity below).
Bleep or reverse strong language, where technically possible – but we should not cut.

Strong language which is not editorially justified and mistakenly used in a live programme, before the watershed, or when children are likely to be listening or watching, or used where there is no audience expectation of such language, should not be edited out of the on-demand programme, as though it never occurred, but disguised, by bleeping or reversing. Where it is not technically possible to disguise the language immediately, action should be taken as soon as is practically possible. The same applies to the strongest language (cunt, motherfucker and fuck or its derivatives). Care should be taken to ensure that the content is thoroughly obscured and not made obvious by visible mouth movements. There is no reason then to add a ‘G for Guidance’ label.

Mild language, such as “shit” or “piss” or stronger language such as “bollocks”, said unexpectedly, for example, on a late night show on an adult network, would not normally be a reason to revoke and edit out. In such circumstances the language should be left as it is. Nor would it be a reason to add a ‘G for Guidance’ label, unless the programme has an appeal to a younger audience or there is a significant chance that a young person may access the material online.

(See Editorial Guidelines Section 5 Harm and Offence. In particular Content Labelling On Demand, Online and Language)

Offer Anonymity

In considering whether to offer anonymity, however, we should assess what information is available elsewhere in the public domain. In practice, changing something on BBC webpages may be ineffective if their identity is revealed by other organisations, or if it is a matter of public record.

Anonymity may be achieved by the removal of a surname. However, if the first name is particularly unusual, we may also need to take further action such as changing the spelling.

We would not normally anonymise individuals in news reports retrospectively as it may undermine our journalism. However, we may offer anonymity where an individual’s safety is at risk; where they can demonstrate that continued publication is causing significant harm or distress – provided we have a duty of care to them, or where we might have offered anonymity when the report was first published. We may also consider anonymity, for example, where we have previously identified a child with an Anti-Social Behaviour Order, provided there are indications that they are no longer offending and are reformed. The fact that an individual is embarrassed by their past behaviour is not sufficient grounds for subsequent anonymity.

We would normally refuse an individual’s request to remove a comment provided there are no legal reasons not to act, nor any genuine safety risks to an individual. Normally we would offer anonymity instead, as current users of our message boards and comments pages are able to anonymise their contributions. However, we should resist anonymity if it destroys the editorial integrity of a thread of comments or where, for example, the individual’s position on a subject is well known, or likely to be the reason for subsequent posts.

Publish Online Correction

The Editorial Guidelines state, “We should normally acknowledge serious factual errors and correct such mistakes quickly, clearly and appropriately. Inaccuracy may lead to a complaint of unfairness. An effective way of correcting a serious factual error is saying what was wrong as well as putting it right.” Corrections to on-demand and online content should be made in accordance with the Editorial Guidelines.

(See Editorial Guidelines Section 3 Accuracy 3.3.28)

Consideration should be given to the prominence of a correction to an archived story. It might occasionally be more appropriate and fair to place the correction at the top of the article, rather than the bottom. For example where a guilty verdict has been over turned on appeal, but not reported at the time, it would be fairer to place the correction at the top, where it is more likely to be read along with the ‘guilty’ verdict. Changes made on legal advice may need to be given prominence, for example by putting a box around the words or by putting it at the top of the article.

Any changes advised by the legal department should be made as soon as practically possible.

Where the BBC has made a public statement (published on the BBC Complaint’s Website) in response to an issue of significant concern acknowledging and/or apologising for an error or misjudgement in on-demand content, a summary of that statement should be made available at point of play. The statement may also be linked to.

Publish Details of Upheld Findings

On-demand programmes available in the archive or on BBC iPlayer should not normally be permanently removed if a complaint has been upheld by the Executive Complaints Unit or Ofcom. Where an acknowledgement of the finding is sufficient to avoid re-editing, it may continue to be made available online without any changes. Where a change is directed, the programme should be temporarily removed, amended and reinstated, making clear at point of play that the programme is subject to an upheld finding. A brief explanation of the finding and any changes made since broadcast, including a link to the finding should be included.

Transparency

We risk losing trust if we remove pages, programmes or clips, or make significant amendments to our online content, which change the editorial meaning, without telling our users.

So we should be transparent at the point a user accesses content, if it has been removed either permanently or temporarily, edited or amended since first publication or is subject to a correction or upheld finding, unless there are legal or editorial reasons not to.

The appropriate Revocation, Revision and Correction label should be applied to on-demand long-from programmes.

Clips containing factual errors which have been removed or corrected should have a line added to the bottom of the page acknowledging the removal or correction. Where it is essential that the user sees details about a correction before they play the clip, a line should be added to the clip’s caption inviting users to see the correction at the bottom of the page.

Where a clip with a factual error is from a programme that is available at the same time on BBC iPlayer, the clip should be corrected or replaced, even though the programme on iPlayer remains uncorrected. However to be transparent we should indicate that the clip has been corrected and that the programme on iPlayer is subject to a correction.

Where there is an expectation that syndicated clips will be permanently available online, we should be as transparent about removal or corrections as the terms and conditions of the third party sites will allow. Information about corrections or upheld findings may be indicated in the short space of text which the BBC controls as part of the syndicated content.

Clips which come and go, such as promotional content, for example, do not normally need to be labelled if they’ve been changed or removed.

Substantial corrections or updates to archived news stories need to be made so that the original date/time stamp does not change. Substantive changes to live news stories should be made so that the time/date stamp is updated, which indicates to the reader when the story was last changed. Minor changes to news stories, such as, punctuation, typographical or spelling corrections, should be made so that the time stamp is not altered.

We should be transparent about our removal policy and publish it openly on bbc.co.uk. Users should be made aware that published content is part of the historical record and should not normally be removed from the online archive, because to do so may reduce transparency and trust with our users and effectively erases history.

Protocols

Each division must have a detailed protocol for removal, revocation, revision and correction of online content, whether it is text or audio-visual, short form or long form, and published on a BBC site or syndicated elsewhere. A protocol should include a system of referrals and out-of-hours process. Removal or amendment should only be done with the approval of the relevant senior editorial figure.

Divisions must also keep a record of removal and revocation requests relating to our online content intended to form part of the journal of record or archive."
"कुखुराको मासुबाट तयार पारिने यो परिकार अहिले भारत र पाकिस्तानमा चर्चाको शिखरमा छ।

हालसालै ब्रिटेनको एक च्यानल ‘टेस्टी यूके’ ले चिकेन कोरमालाई बिर्यानी, चिकेन टिक्का जस्ता दक्षिण एसियाली रेसिपीसँग जोडेको भिडिओ सामाजिक सञ्जालमा राखेको थियो।

उक्त भिडिओलाई लिएर भारत र पाकिस्तानका सामाजिक सञ्जाल प्रयोगकर्ताहरू भने निकै आक्रोशित छन्।

भारत र पाकिस्तान दुबैमा केही यस्ता खाना पकाउने विधि (रेसिपी) छन् जसलाई तिनमा प्रयोग गरिएका सामग्रीहरूले विशेष बनाउँछ।

'टेस्टी यूके'को चिकेन कोरमामा के छ?

डिसेम्बर तीन तारिखमा 'टेस्टी यूके'ले आफ्नो ट्विटर खातामा 'वान पट चिकेन कोरमा' लेखेर उक्त परिकार तयार पार्ने तरिका रहेको भिडियो सार्वजनिक गर्‍यो।

उक्त भिडिओको सुरुमा कराइमा तेलका केही थोपा खन्याएपछि काटिएको प्याज, लसुन र ल्वाँग थपिएको देखाइएको छ।

त्यसपछि चिकेन ब्रेस्टका केही टुक्राहरू राखिएको छ र पछि मसिनो गरी काटिएका टमाटर। त्यसपछि दुई चम्चा कोरमा पेस्ट र दुई सय ग्राम बासमती चामल।

यसपछि त्यसमा 'एक क्युब चिकेन स्टक', दुई गिलास पानी र ७५ ग्राम किसमिस मिसाएर पानी नसुक्दासम्म एल्युमिनियम फोइलले छोपिन्छ। पछि पानी थपिन्छ।

यसलाई अर्को १० मिनेट पकाए पछि ५० ग्राम साग र केही दही थपिएको थियो। अन्तमा कोरमामा हरियो धनियाँ राखेर खानका लागि तयार बनाइयो।

""यो कोरमा 'अपराध' हो"" चिकेन कोरमाको यो भिडियो लाखौँले हेरेका छन्। त्यसमध्ये धेरैले यसलाई मन पराएका छैनन् र प्रश्न पनि उठाएका छन् ।

यसमा साग र चामल हाल्नु अनावश्यक रहेको र यो परम्परागत रूपमा बनाइने कोरमा नरहेको भन्दै धेरैले आपत्ति जनाएका छन्।

उक्त भिडिओमा तयार पारिएको कोरमा लगभग सुक्खा देखिएको छ जबकि यो प्राय: झोलिलो हुन्छ र भात वा रोटीसँग खाइन्छ।

दक्षिण एसियामा प्रायजसो चिकेन कोरमा भातसँग खाइन्छ। 'टेस्टी युके'ले पकाइएको कोरमामा नपाकेको चामल कसरी थप्यो भन्ने कुरामा मानिसहरूले आश्चर्य व्यक्त गरेका छन्।

सामाजिक सञ्जाल ट्विटरमा एक प्रयोगकर्ता अभिजीत मुखर्जीले भने, ""यो कोरमाको मजाक हो। यो विषयमा तपाईँले भारत र पाकिस्तानलाई एक बनाइदिनु भयो।""

अरिहा फातिमाले लेखेकी छन्, "" कोरमा बनाउने एक प्रसिद्ध व्यक्तिका रूपमा म यसलाई निन्दा गर्छु। यो भिडिओमा व्यापक रिपोर्टिङ हुन जरुरी छ।""

त्यस्तै राणा नाम गरेका अर्का प्रयोगकर्ता लेख्छन्, ""यो कोरमा भन्दा पनि देवानी हाँडीको रेसिपी जस्तो देखिन्छ। तपाईँले सयौँ वर्षसम्म हामीमाथि शासन गर्नुभयो र यसलाई चिकेन कोरमा भनिरहनुभएको छ? कृपया गलत सूचना नफैलाउनुहोस्।""

एक प्रयोगकर्ता रकिन खानले यस्तो पनि लेखे, ""यदि मैले मेरी आमालाई यो कोरमा देखाइदिएँ भने, उहाँलाई हृदयाघात हुनेछ।""

धेरै छन् चिकेन कोरमाका प्रकार

टर्की, इरान र अजरबैजानमा पनि कोरमा नामको परिकार छ जसमा भुटेको मासु र तरकारी थपिन्छन्।

यद्यपि भारत र पाकिस्तानमा यो परिकारमा विभिन्न सामग्रीहरू थपिन्छन् र पकाउने तरिका पनि अलि फरक छ।

उनीहरूले प्याज, टमाटर अनि दही मिसाएर मासु पकाउँथे जसमा निकै धेरै मसाला हुन्थ्यो र यो परिकार अझै पनि भारत अनि पाकिस्तानमा प्रसिद्ध छ।"
"इन्टरनेटमा आफूले खानेकुरा खाएको प्रत्यक्ष प्रसारण गर्ने एक चिनियाँ व्यक्तिले आफूलाई धेरै खाएको भन्दै एउटा रेस्टुराँले प्रतिबन्ध लगाएको बताएका छन्।

काङ नामले चिनिने ती पुरुषले हुनान टीभीलाई दुई पटक खाएपछि निश्चित पैसा तिरेर पेटभरि खान पाइने हान्डाडी सीफूड बीबीक्यू बफे रेस्टुराँले प्रतिबन्ध लगाएको बताएका हुन्।

उनले पहिलो पटक डेढ केजी सुँगुरको मासु र दोस्रो पटक साढे तीनदेखि चार केजी प्राउन खाएको बताएका छन्।

काङले सो रेस्टुराँले धेरै खाने मानिसप्रति “भेदभावपूर्ण” व्यवहार गरेको बताएका छन्।

नोबेल पुरस्कार विजेता अर्थशास्त्रीको 'कुकबुक'मा नेपाली परिकार पनि
पाँच हजार वर्षअघि हिममानव के खान्थे?

“म धेरै खान सक्छु, के त्यो मेरो गल्ती हो?” उनले आफूले खानेकुरा खेर नफालेको बताउँदै भने।

तर रेस्टुराँका मालिकले सो टीभीका संवाददातालाई काङले आफूलाई टाट पल्टाउने बताए।

“प्रत्येक पटक उनी आउँदा मलाई केही सय युआन घाटा हुन्छ,” उनले भने।

“उनी भटमासको दूध पनि २०-३० बोतल पिउन सक्छन्। सुँगुरको मासु खाँदा पूरै ट्रे नै सक्छन्। प्राउन खाँदा अन्य मानिसले चिम्टीले च्यापेर निकाल्छन्, उनी चाहिँ ट्रे नै लिन्छन्।”

उनले आफ्नो रेस्टुराँमा इन्टरनेटमा प्रत्यक्ष प्रसारण गर्दै खाने सबैलाई प्रतिबन्ध लगाएको बताए।

काङको यो विवरण चिनियाँ सोशल मिडियामा चर्चित भएको छ। यसको भिडिओलाई २५ करोड पटक हेरिएको छ भने मानिसहरूले विभिन्न प्रतिक्रिया व्यक्त गरिरहेका छन्।

कतिपयले सबैलाई समान व्यवहार नगर्ने भए सो रेस्टुराँले आफूलाई पेटभरि खान पाइने भनेर भन्न नहुने बताएका छन् भने कतिपयले रेस्टुराँका मालिकप्रति सहानुभूति जनाएका छन्।

गत वर्ष चिनियाँ सरकारले खानेकुरा खाएर सोशल मिडियामा प्रसिद्ध भएका मानिसविरुद्ध कदम चाल्ने बताएको थियो जसका कारण खाना खाएका त्यसा भिडिओहरू पूरै चीनमा प्रतिबन्धित पनि हुन सक्छन्।"
"पहिलो कार्यक्रम पूरन अग्रवालले प्रस्तुत गरेका थिए।

प्रारम्भिक वर्षहरूमा हप्ताको एक दिन शनिवार ३० मिनेट कार्यक्रम प्रसारण हुनेगर्थ्यो।

सन् १९७४ देखि बीबीसी नेपाली सेवा हप्ताको तीन पटक (सोमवार, बुधवार र शुक्रवार) प्रत्येक दिन १५ मिनेट प्रसारण हुन थाल्यो।

जुलाई ३०, १९८४ देखि बीबीसी नेपाली सेवाको प्रसारण समय बढेर ३० मिनेट भयो। कार्यक्रम हप्तामा तीन दिन (सोमवार, बुधवार र शुक्रवार) प्रसारण हुन्थ्यो।

पछि जेनुअरी १९८८ देखि कार्यक्रम सोमवारदेखि शुक्रवारसम्म दैनिक २० मिनेट प्रसारण हुन थाल्यो।

एप्रिल ७, १९९० देखि बीबीसी नेपाली सेवा सोमवारदेखि शनिवारसम्म हप्ताको छ दिन प्रसारण हुन थाल्यो।

सोही वर्ष जुलाई महिनादेखि देखि कार्यक्रम प्रसारणका लागि भू-उपग्रह सम्पर्क प्रयोगमा ल्याइयो। रेडियो नेपालका फ्रिक्वेन्सीहरूमा बीबीसी नेपाली सेवाको कार्यक्रम प्रसारण भयो।

जेनुअरी १९९२ देखि बीबीसी नेपाली सेवा हप्ताको सातै दिन प्रसारण हुन थाल्यो।

अगस्ट १, २०१३ देखि बिहानीपख १५ मिनेट लामो प्रसारण सुरु भयो।

मार्च ११, २०१९ देखि डिजिटल सेवा विस्तार गर्दै बीबीसी नेपाली सेवाको रेडियो कार्यक्रम हप्ताको पाँच पटक (सोमवारदेखि शुक्रवार) प्रत्येक दिन ४५ मिनेट प्रसारण हुँदै आएको छ।"
"जलवायु परिवर्तनको चुनौतीका माझ विश्वको आहार बन्नसक्ने उपाय के एउटा ३०० वर्ष पुरानो सङ्ग्रहालयभित्र रहेको बाली हुनसक्छ?

लन्डनको न्याचुरल हिस्ट्री म्युजियमको अभिलेखमा रहेका १२ हजार गहुँ र त्यसका मिल्दोजुल्दो प्रजातिको अध्ययन गर्दै वैज्ञानिकहरूले यसको जवाफ खोजिरहेका छन्।

ब्रिटेनका वैज्ञानिकहरूले जलवायु परिवर्तन, किटनाशक औषधि र रोगको जोखिमसँग जुझ्ने अपेक्षा सहित यो अध्ययन अघि बढाएका हुन्।

ब्रिटेनको न्याचुरल हिस्ट्रि म्युजियममा रहेका सन् १७०० आसपास यताका गहुँका प्रजातिहरूको उनीहरूले अध्ययन गर्न थालेका हुन्।

त्यसमा जेम्स कुकले आफ्नो पहिलो अस्ट्रेलिया भ्रमणको क्रममा सङ्कलन गरेको गहुँ पनि छ।

अनुसन्धानकर्ताहरूले पुराना प्रजाति नयाँ भन्दा विविधतायुक्त रहेको आकलन गर्दै सबैभन्दा राम्रो पाइएका प्रजातिका आनुवंशिक चरित्रलाई अध्ययन गरेर तीनका विशेषताबारे बुझ्ने काम भइरहेको बताएका छन्।

जलवायु परिवर्तन, किटनाशक औषधि र रोगहरूले उक्त बालीमाथि दबाब निम्त्याइरहेको छ।

गहुँका पुराना प्रजातिहरू सयौँ फाइलहरू सहित उक्त म्युजियमको भल्टमा सुरक्षित रूपमा राखिएका छन्।

सुकाइएको पात, हाँगा वा अन्न अथवा तीनै कुरा सहित विशिष्ट ढङ्गले लिखित जानकारी सहित ती प्रजातिबारेका विवरण सङ्ग्रहित गरिएको छ।

उक्त अभिलेखको डिजिटल प्रति तयार पार्ने काम गरिरहेकी लारिसा वेल्टन भन्छिन्, ""हामीसँग विभिन्न कृषि प्रविधि आउनुभन्दा अघिका प्रजातिहरू पनि छन् त्यही भएर कृत्रिम मल भन्दा अघि कसरी गहुँ फलिरहेको थियो भन्ने जवाफ समेत त्यसले दिन सक्छ।""

गहुँ किन महत्त्वपूर्ण

गहुँ विश्वको एउटा प्रमुख बाली हो र यो मुख्य गरी खानका लागि प्रयोग गरिन्छ।

पाउरोटीदेखि पास्तासम्म र सिरिअलदेखी केकसम्म तयार पार्न महत्त्वपूर्ण रहेको गहुँ हाम्रो खानेकुराको महत्त्वपूर्ण हिस्सा हो।

हाल युक्रेनमा जारी युद्धका कारण गहुँको विश्वव्यापी आपूर्ति प्रणाली जोखिममा परेको छ।

तर यो नै एक मात्र समस्या हैन।

जलवायु परिवर्तन र चरम मौसमले पनि असर गरिरहेको छ। वैज्ञानिकहरूले १ सेल्सियस तापक्रम वृद्धिले हामीले विश्वभर बाली लगाउने परिमाण ६ दशमलव ४ प्रतिशतले घटाउनसक्ने उल्लेख गरेका छन्।

त्यसबाहेक किटनाशक औषधि र रोगका कारण अपेक्षा गरिएको वार्षिक उत्पादन २० प्रतिशतसम्मले घटिरहेको भनिएको छ।

आधुनिक गहुँ बालीले सङ्घर्ष गर्नु परिरहेको छ। सन् १९५० र सन् १९६० को दशकको हरित क्रान्तिको समयमा कृषकहरूले द्रुत गतिमा उत्पादन हुने प्रजातिहरूमा बढी ध्यान दिएका थिए।

बढी उत्पादन हुने प्रजातिमा ध्यान दिँदा अरू प्रजातिहरूलाई बेवास्ता गर्न थालियो जसको अर्थ चुनौतीहरू सामना गर्नसक्ने प्रजातिहरूले प्राथमिकता पाएनन् र गहुँको विविधता पनि कम हुन पुग्यो।

अनुवंश सम्बन्धी विज्ञ डाक्टर म्याथ्यू क्लार्क भन्छन्, “हामीले गुमाएको केही चीज जसलाई हामी फर्काउन सक्छौँ र आधुनिक प्रजातिका रूपमा ल्याउन सक्छौँ कि भनेर हेर्न चाहन्छौँ।”

विश्वको जनसङ्ख्या वृद्धि हुँदै जाँदा गहुँको उत्पादन अझै बढाउनुपर्ने चुनौती छ।

सन् २०५० सम्म अहिले भन्दा अनुमानित ६० प्रतिशत बढी उत्पादन गर्नुपर्ने बताइन्छ।

त्यही भएर वैज्ञानिकहरूले अहिले गहुँ उम्रन नसक्ने ठाउँमा पनि बाली लगाउन मिल्ने गहुँका प्रजातिहरू खोजिरहेका छन्।"
"नेपालले बर्सेनि आयात गर्ने धान तथा चामलको मात्रा बढ्दो क्रममा रहेको कृषि तथा पशुपन्छी विकास मन्त्रालयको तथ्याङ्कले देखाउँछ।

तर मन्त्रालयकै अधिकारीहरूका अनुसार पछिल्ला वर्षमा नेपालमा पनि धान उत्पादन बढिरहेको पाइएको छ।

नेपालमा सबैभन्दा धेरै धान र त्यसपछि मकै तथा गहुँ उत्पादन हुने गरेको छ।

नेपालमै उत्पादन बढिरहँदा पनि खासगरी चामलको आयात बढ्नुमा खानपान संस्कृतिदेखि विभिन्न कारण रहेको विज्ञ तथा सरकारी अधिकारीहरू औँल्याउँछन्।

आयातको अवस्था के छ?

आर्थिक वर्ष २०७३/०७४ मा १९ अर्ब ५९ करोड रुपैयाँभन्दा बढीको धान तथा चामल आयात गरेको नेपालले २०७७/०७८ मा ५० अर्ब बराबरको खरिद गरेको छ।

कृषि मन्त्रालयका प्रवक्ता प्रकाशकुमार सन्जेलका अनुसार चालु आर्थिक वर्षकै आठ-नौ महिनाको अवधिमा नेपालले ४० अर्ब रुपैयाँ बराबरको धान तथा चामल आयात गरेको छ।

""यो आर्थिक वर्षभरिमा पनि ५० अर्ब रुपैयाँभन्दा कमको धान र चामल आयात हुने देखिँदैन,"" बीबीसीसँग उनले भने।

चीन, भारत, भियतनाम, अमेरिका, दक्षिण कोरिया, थाईल्यान्डसहितका मुलुकबाट नेपालले चामल आयात गर्ने गरेको भन्सार विभागको तथ्याङ्कले देखाउँछ।

विभागको तथ्याङ्कअनुसार चामल तथा कनिकाबाहेक नेपालले करोडौँ रुपैयाँ बराबरको धानको बीउ समेत आयात गर्ने गरेको छ।

RSS

नेपालले बर्सेनि आयात गर्ने चामलमध्ये मसिनो तथा बास्नादार चामलको हिस्सा ७० प्रतिशतभन्दा धेरै रहेको प्रवक्ता सन्जेलले बताए।

सन् २०१९ मा प्रकाशित 'राइस स्ट्राटेजी फर नेपाल' शीर्षकको शोधपत्रमा अनुमान गरिएअनुसार सन् २०३५ सम्ममा नेपाललाई वार्षिक एक करोड २ लाख ६० हजार मेट्रिक टन चामल आवश्यक पर्न सक्छ।

सो शोधपत्रका लेखक भवप्रसाद त्रिपाठी, होमनारायण भण्डारी र जेके लाढा हुन्।

नेपालीले कति भात खान्छन्?

नेपालीहरूले वार्षिक औसतमा भात खाने प्रवृत्ति बढ्दै गएको तथ्याङ्कले देखाउँछ।

अधिकारीहरूले औसतमा उपभोग हुने चामलको मात्राबारे संयुक्त राष्ट्रसङ्घको खाद्य तथा कृषि सङ्गठन एफएओको अध्ययनलाई उद्धृत गर्ने गरेका छन्।

इटलीको रोमस्थित एफएओको मुख्यालयले बीबीसी नेपालीलाई उपलब्ध गराएको तथ्याङ्कअनुसार नेपालमा १० वर्षको अवधिमा बर्सेनि प्रतिव्यक्ति बराबर आपूर्ति हुने चामलको मात्रा बढ्दो देखिन्छ।

सन् २०१० मा नेपालमा प्रतिव्यक्तिलाई वार्षिक १३२.१६ किलो चामल आपूर्ति हुने गरेकोमा सन् २०१९ मा १३८.७४ किलो आपूर्ति भएको उसको तथ्याङ्क छ।

""यो भनेको प्रतिव्यक्तिले वार्षिक रूपमा उपभोग गर्ने मात्रा [चामल] को नजिकनजिक हो,"" एफएओको मुख्यालयमा सञ्चार मामिला हेर्ने अधिकारी क्रिस्टोफर एम्सडेनले बीबीसीसँग भने।

सन् २०१० मा प्रतिव्यक्ति चामल आपूर्ति वार्षकि १३२.१६ किलो रहेकोमा सन् २०१५ मा बढेर १३६.९ किलो पुगेको उक्त तथ्याङ्कमा उल्लेख छ।

प्रत्येक नेपालीले वार्षिक रूपमा उपभोग गर्न थालेको चामलको मात्रा 'चाहिनेभन्दा बढी' भएको सरकारी अधिकारीहरू दाबी गर्छन्।

""हामी बढी नै चामलमुखी देखिन्छौँ। खासगरी शहरी तथा नगरउन्मुख क्षेत्रमा चामलको उपभोग बढी भएको देखिन्छ,"" कृषि मन्त्रालयका प्रवक्ता सन्जेलले भने।

प्रतिव्यक्ति वार्षिक रूपमा औसत १२१ किलोसम्म चामल उपभोग गर्दा स्वास्थ्यको दृष्टिकोणले पर्याप्त हुने अन्तर्राष्ट्रिय अध्ययनहरूले देखाएको उनको दाबी छ।

तर नेपालीहरूले बढी भात खान थालेको कुरामा कृषि विज्ञ कृष्णदेव जोशी चाहिँ सहमत देखिँदैनन्।

""एकजना नेपालीले वार्षिक १३८ किलोको हाराहारीमा चामल उपभोग गर्छन् जुन दैनिक २५० ग्राम हुन आउँछ,"" उनले भने।

""हामीले भन्दा भुटान, बाङ्ग्लादेश र एशियाका अरू मुलुकमा प्रतिव्यक्ति वार्षिक बढी मात्रामा चामल खपत हुने गरेको छ।""

सरकारी अधिकारी तथा विज्ञहरूका अनुसार नेपालमा चामल तथा धान आयात बढ्नुमा मुख्यतया पाँचवटा कारण देखिन्छ।

१. माग जति उत्पादन नहुनु

नेपालमा पछिल्ला वर्षमा धानको उत्पादनमा वृद्धि भइरहेको पाइएको अधिकारीहरूले बताएका छन्।

""गत पाँच वर्षको अवधिमा हामीकहाँ १.८ प्रतिशतले धानको उत्पादन बढेको देखिन्छ,"" राष्ट्रिय धानबाली अनुसन्धान कार्यक्रम, हर्दीनाथका धान संयोजक डा. रामवरण यादवले बीबीसीसँग भने।

कृषि मन्त्रालयका अनुसार नेपालमा कुल १४ लाख ७० हजार हेक्टर जग्गा धानखेतीका लागि योग्य छ।

""तर धानखेती हुने जग्गामध्ये ३० प्रतिशतमात्र सिँचाइ पुगेको छ भने ७० प्रतिशतमा आकाशे पानीकै भरमा खेती हुन्छ,"" यादवले भने।

राष्ट्रिय बाली प्रजनन तथा आनुवंशिक प्रजनन केन्द्रस्थित वरिष्ठ वैज्ञानिक भानुभक्त पोखरेलका अनुसार नेपालको उत्पादकत्व औसतमा प्रतिहेक्टर ४ टन रहेको छ।

""५५ देखि ६० लाख मेट्रिक टन धान हामीकहाँ उत्पादन हुन्छ। हाम्रो उत्पादनको २० प्रतिशत अझै आयातमा निर्भर गर्नुपर्ने अवस्था छ,"" बीबीसीसँग उनले भने।

हाल नेपालमा स्थानीय, उन्नत तथा वर्णशङ्कर (हाइब्रिड) जातका गरी १२ देखि १४ प्रकारका धान हुने गरेको पोखरेल बताउँछन्।

२. भात बढी रुचाउनु

पछिल्ला वर्षमा चामलको आयात बढ्नुमा अर्को प्रमुख कारण भातप्रति मानिसहरूको बढ्दो रुचि रहेको सरकारी अधिकारी तथा विज्ञहरू औँल्याउँछन्।

कृषि विज्ञ कृष्णदेव जोशीका अनुसार नेपालीहरूको खाद्य उपभोगमध्ये ७५ प्रतिशत योगदान चामलको रहेको छ।

""पहिला मकै दोस्रो खाद्यको रूपमा थियो भने अहिले दोस्रो नम्बरमा आलु आएको छ। तेस्रोमा गहुँ र चौथोमा मकै छ,"" केन्द्रीय तथ्याङ्क विभागको अध्ययनलाई उद्धृत गर्दै बीबीसीसँग उनले भने।

रोपाइँ: परम्परागत देखि आधुनिकतातर्फ

नेपालीहरूको खानपिन संस्कृतिमा परिवर्तन आएको सरकारी अधिकारीहरू दाबी गर्छन्।

""पहिलापहिला हामीले कोदो, फापर लगायत स्थानीय उत्पादन मज्जाले खान्थ्यौँ, तर अहिले भात नै खोज्छौँ,"" वरिष्ठ वैज्ञानिक पोखरेलले भने।

डा. यादव पनि पाएसम्म मानिसहरूले मकै, गहुँ आदि बेचेर चामल नै खान थालेको बताउँछन्।

३. नेपालीको क्रयशक्ति बढ्नु

विप्रेषण आप्रवाह अर्थात्‌ रेमिट्यान्सका कारण नेपालीहरूको आर्थिक अवस्थामा सुधार हुँदै गएको विभिन्न सरकारी तथ्याङ्कले देखाएका छन्।

नेपालीहरूको क्रयशक्ति बढ्दै जानुले चामलको खपतमा योगदान पुर्‍याएको डा. यादव बताउँछन्।

त्यसमा सही थाप्दै कृषि विज्ञ जोशीले भनेः ""चामलप्रतिको मोहलाई आयमा भएको वृद्धिले पनि टेवा पुर्‍याएको जस्तो मलाई लाग्छ।""

हाल भारतमा बाहेक ४० लाख नेपालीरू वैदेशिक रोजगारीमा रहेको बताइन्छ। रेमिट्यान्स बापत उनीहरू वार्षिक अर्बौँ रुपैयाँ नेपाल पठाउँछन्।

४. सडक सञ्जाल विस्तार

अहिले देशका लगभग सबै जिल्ला सडक सञ्जालमा जोडिनुले चामलको उपलब्धता पनि बढाएको अधिकारीहरू बताउँछन्।

सडक सञ्जालमा आएको सुधारले पनि चामलको उपभोग बढेको कुरामा कृषि विज्ञ जोशी पनि सहमत देखिन्छन्।

""पहिलापहिला हुम्ला, डोल्पा लगायत जिल्लाका मानिसहरू कैयौँ दिन पैदल हिँडेर चामल लिन पुग्ने गरेका हामीले सुनेकै हौँ,"" उनले थपे।

तस्बिर स्रोत, RSS

चामल आपूर्तिका लागि कतिपय जिल्लाका मानिसहरू विगतमा जस्तो नेपाल खाद्य संस्थानमा निर्भर हुने अवस्था पनि हटेको धान संयोजक डा. यादव बताउँछन्।

""पहिला खच्चड, घोडा, मान्छेले बोक्दा गाह्रो थियो। अहिले मोटरबाटोले सजिलो भयो,"" उनले भने।

""अहिले त डिलरहरूले ठाउँठाउँमा पसल खोलेका छन्, मानिसहरूले सजिलै चामल किन्न पाए।""

५. पेय पदार्थ बनाउनमा प्रयोग

पेय पदार्थ बनाउने प्रयोजनमा चामलको प्रयोगका कारण पनि पछिल्ला वर्षमा आयात बढ्न थालेको कृषि मन्त्रालयका अधिकारीहरूको दाबी छ।

एउटा अनौपचारिक अध्ययनअनुसार बीअर र विभिन्न प्रकारका जाँड बनाउनका लागि आयातको २० प्रतिशतसम्म प्रयोग हुन थालेको पाइएको कृषि मन्त्रालयका प्रवक्ता सन्जेल बताउँछन्।

""हुन त यो आधिकारिक तथ्याङ्क होइन, तर चामलको पेय पदार्थ बनाउनमा पनि प्रयोग उल्लेख्य रहेको पाइन्छ,"" उनले थपे।

उत्पादन कसरी बढाउन सकिन्छ?

नेपालमा धान, चामलको आयात घटाउनका लागि स्वदेशमा उत्पादन वृद्धि गर्नुको विकल्प नभएको विज्ञहरू बताउँछन्।

उत्पादन बढाउनका लागि राज्यले सोही अनुरूप नीति पनि अवलम्बन गर्नुपर्ने उनीहरूको सुझाव छ।

""हाम्रो माग पूरा गर्ने हो भने उत्पादकत्व बढाउने र उत्पादन लागत घटाउनेतर्फ लाग्नुपर्‍यो। त्यसका लागि प्रविधि, नवप्रवर्तनमा आधारित खेती हनुपर्‍यो,"" कृषि विज्ञ जोशीले भने।

त्यसमा सरकारी अधिकारीहरू पनि सहमत देखिन्छन्। परम्परागत धानखेतीमा निर्भर भएर आयातलाई विस्थापित गर्न नसकिने उनीहरू पनि स्वीकार्छन्।

""उत्पादकत्व बढाउन उन्नत बीउमा पहुँच बढाउनुपर्‍यो, मलखाद समयमै उपलब्ध गराउनुपर्‍यो र सिँचाइको क्षेत्रफल बढाउनुपर्‍यो,"" राष्ट्रिय बाली प्रजनन तथा आनुवंशिक प्रजनन केन्द्रस्थित वरिष्ठ वैज्ञानिक पोखरेलले सुझाए।

राष्ट्रिय धानबाली अनुसन्धान कार्यक्रम, हर्दीनाथका धान संयोजक यादवका विचारमा नेपालले उत्पादन बढाउने हो भने खासगरी हाइब्रिड जातको धानमा जोड दिनुपर्छ।

""मुख्य कुरो हाइब्रिड जातको धान हाम्रो खेतीयोग्य जमिनको करिब २५ प्रतिशत क्षेत्रमा लगाउनुपर्‍यो,"" उनले थपे।

""अनि चैते धान पनि तीन लाख हेक्टरसम्म पुर्‍यायो भने आयातलाई प्रतिस्थापन गर्न सकिन्छ।""

चामल तथा धानको आयात घटाउनका लागि खानपान संस्कृतिमा पनि परिवर्तन ल्याउने आवश्यकता पोखरेल देख्छन्।

""स्वास्थ्यको हिसाबले पनि र चामलको आयातलाई कम गर्न पनि खानपान संस्कृतिमा परिवर्तन ल्याउनुपर्छ,"" उनले भने।"
"यो परम्परागत जस्तै बनेको चिसो खानेकुराको इतिहास शताब्दीऔँ पुरानो छ तर आधुनिक फ्रोजन डिजर्ट, खानापछि खाइने जमाएर राखिएको गुलियो परिकार, महिनौँको अनुसन्धान र विकासको परिणाम हुने गर्छन्।

डेनमार्कको आर्हुस शहरको बाहिरी क्षेत्रलाई आइसक्रिमको 'सिलिकन भ्याली' का रूपमा लिन सकिन्छ।

डेरी उत्पादन, इन्जिनियरिङ र सेवा प्रदायक सहितका व्यवसायहरूमाझ त्यहाँ एउटा खानेकुरा प्याकेजिङ गर्ने विशाल कम्पनी टेट्रा प्याकको कारखाना रहेको छ।

त्यहाँ नयाँ उत्पादनहरूको परीक्षण गर्ने क्रममा भविष्यको रेसीपी र प्रविधिहरूको परीक्षण गरिन्छ।

टेट्रा प्याक की पोर्टफोलियो म्यानेजर एल्सबेथ बोनग्राड भन्छिन्, ""एउटा उत्पादनलाई बजारमा पुर्‍याउनु अघिको लामो यात्राको यो पहिलो पाइला हो।""

""हामी आगामी गर्मीयाम वा अबको दुई वर्षपछि बजारमा के देख्छौँ भनेर परीक्षण गरिरहेका छौँ।""

चम्किला प्रयोगशालामा स्टीलका व्यारेलहरू, फ्रिजहरू र अण्डाकारको आइसक्रिमलाई कन्भेअर बेल्टमा पठाउने एउटा मेसिन रहेको छ।

टेट्रा प्याकका ग्राहकहरू विश्वका प्रमुख आइसक्रिम ब्रान्डहरू रहेका छन्। उनीहरू अधिकांश अवस्थामा दुई वा तीन दिन उक्त उद्योगमा नमुनाहरू बनाउँदै र परीक्षण गर्दै बिताउँछन्।

""हामी मुखमा कस्तो स्वाद आउँछ, कस्तो सम्मिश्रण छ र यदि त्यसले काम गर्छ कि गर्दैन त्यो हेर्छौ,"" उनले भनिन्।

कैयौँ विज्ञहरूले विशिष्ट खालका सहयोगहरू उपलब्ध गराउने गरेका छन्। उक्त उद्योगले उपभोक्ताहरूलाई नयाँ स्वादहरू चाख्न दिने गर्छ।

आइसक्रिमको ठूलो बजार कुन हो

नयाँ उत्पादनहरू बसन्तयामको अन्त्यतिर सार्वजनिक गरिन्छन्। त्यसपछि गर्मीयामको लागि उत्पादनलाई तीव्रता दिइन्छ।

""जाडोयाममा अन्वेषणका लागि एकदमै ठूलो लगानी हुन्छ,"" टेट्रा प्याककी आइसक्रिम एकाडमीका म्यानेजर टोर्बेन भिल्सगार्ड भन्छन्।

अमेरिका र चीन सबैभन्दा ठूला उपभोक्ता हुन्। टेट्रा प्याकका अनुसार २५ अर्ब लिटर भन्दा बढी आइसक्रिम सन् २०२१ मा संसारभर खपत भएको थियो।

यसैबीच यूकेमा अत्यधिक गर्मीका कारण यो वर्ष आइसक्रिमको विक्री उच्च रह्यो। निल्सनआइक्यूको तथ्याङ्कहरूका अनुसार एक वर्षअघिको तुलना गर्दा यस वर्षको मध्य अगस्टमा २८ प्रतिशत बढी आइसक्रिम विक्री भएको थियो।

आइसक्रिम कसरी बन्छ?

सबैभन्दा पहिला दूधको जोहो गरिन्छ। दूध र पानीमा सुख्खा सामग्रीहरू जस्तै पाउडर दूध, चीनी, दुग्धजन्य पदार्थ वा वनस्पति तेलहरू मिसाइन्छ। यो तरल सामग्रीलाई तताइन्छ, एकनासको बनाइन्छ, चिसो पारिन्छ र जमाएर राखिन्छ।

सेतो कोट लगाएका भिल्सगार्डले मलाई यो प्रक्रियाबारे जानकारी दिन्छन्। उनले स्वाद र रङ्गका लागि अरू सामग्री र त्यसलाई लामो समय प्रयोग गर्न मिल्ने बनाउन आवश्यक तत्त्व मिसाइने बताए।

""त्यसले एउटा खालको स्वरूप दिन्छ। त्यहाँबाट स्वाद पाइन्छ र खाएपछि त्यो पग्लन थाल्छ।""

त्यति गरिसकेपछि त्यसलाई निरन्तर फ्रिजरमा पठाइन्छ। ""यो कुनै पनि आइसक्रिम उत्पादन केन्द्रको मुटु हो।""

सानो युनिटले प्रति घण्टा ७०० लिटर उत्पादन गर्छ तर व्यावसायिक स्तरका फ्रिजरबाट ४ हजार लिटरसम्म उत्पादन हुन्छ।

एउटा घुम्ने सिलिन्डरमा उक्त मिश्रणलाई द्रुत गतिमा चिसो पार्ने र थिच्ने गरिन्छ र त्यसमा हावालाई पनि प्रवेश गराइन्छ। आइसक्रिम अलिकति नरम बन्छ त्यसपछि यसलाई एउटा टबमा राखिन्छ र कम तापक्रममा भण्डारण गरिन्छ।

आइसक्रिम बनाउने तरिका सुन्दा साधारण भएपनि त्यसमा एउटा जटिल रासायनिक प्रक्रिया अवलम्बन गरिन्छ। उक्त प्रक्रियामा पानी र चिनीको मिश्रणमा बरफको टुक्राहरू, हावाको फोका र फ्याटको ग्लोब्युलहरूको प्रयोग गरिन्छ।

युनिभर्सिटी कलेज लण्डनमा आइसक्रिम उत्पादन अध्यापन गराउने चिका इन्विक भन्छिन्, ""यो त्यस्तो केही थोरै उत्पादन मध्ये हो जुन एकैचोटी ठोस, तरल र ग्यास तीनवटै अवस्थामा हुन्छ।""

बायोकेमिकल इन्जिनियरिङ फेलो इन्विकका अनुसार साधरणतया तरल पदार्थ र तेलबीच राम्रोसँग मिश्रण हुँदैन। तर इमल्सिफायरको प्रयोगले आइसक्रिममा रहेको फ्याटलाई तरल पदार्थमा टास्ने उनको भनाइ छ।

आइसक्रिमलाई स्थायित्व दिनका लागि सही सन्तुलन मिलाउनु आवश्यक रहेको उनले बताइन्।

कस्ता अनुसन्धान भइरहेका छन्

इन्विकका अनुसार आइसक्रिम बनाउन प्रयोग गरिने सामग्रीहरूमा बदलाव देखा परिरहेको छ विशेष गरी चिनीको विकल्पमा के राख्न सकिन्छ भन्नेबारे कैयौँ अनुसन्धानहरू भइरहेका छन्।

त्यसमा कतिपय अप्रत्याशित तत्वहरू पनि छन्।

""त्यसको ५० प्रतिशत वायु पनि हुनसक्छ,"" आइसक्रिमलाई स्कूपमा अडिन योग्य बनाउन हावाको महत्त्वपूर्ण भूमिका रहेको उल्लेख गर्दै इन्विकले भनिन्।

व्यावसायिक उत्पादन बढ्दो रूपमा स्वचालित प्रविधिमा निर्भर छ र टेट्रा प्याकका इन्जिनियरहरूले दैनिक दश लाख आइसक्रिम बनाउने उद्योगमा काम गर्दै आएका छन्।

उक्त फर्मले उसका उपकरणका मद्दतले विश्वका आधा आइसक्रिम उत्पादन गरिरहेको आकलन गरेको छ।

हालै उसले कोबोट नामक रोबट पनि उद्योगमा खटाएको थियो जसले त्यसका कर्मचारीहरूसँग मिलेर आइसक्रिम भाँडाहरूमा भर्ने काम गरेको थियो।

डिजाइनरहरूले विभिन्न स्वाद र जनावर जस्ता विभिन्न आकृति बनाउनका लागि विशेष नोजल, थ्रिडी प्रिन्ट विकास गरिरहेका छन्।

तर आइसक्रिमलाई चिसो बनाइराख्न अत्यन्त धेरै ऊर्जा आवश्यक पर्छ। एल्सबेथ बोनग्राड उनी र उनका सहकर्मीहरूले विशेष चिस्यान पद्धतिमा काम गरिरहेको बताउँछिन्।

कतिपय फर्महरूले नवीन पद्धतिको विकास गरिसकेका छन्।

उदाहरणका लागि अमेरिकी कम्पनी कोल्ड स्न्यापले 'आइसक्रिम पड' को विकास गरेको छ जसले तपाईँले खाने बेलामा आइसक्रिमलाई चिस्याइदिन्छ। उक्त उपकरणले फ्रिजमा आइसक्रिमलाई भण्डारण गर्न लाग्ने ऊर्जालाई जोगाउँछ।

तर टेट्रा प्याकको प्रयोगशाला भित्र सानो कोन र आकारको आइसक्रिमको चर्चा छ। बोनग्राड गुणस्तरमा जोड दिइएको बताउँछिन्।

त्यो विश्वव्यापी प्रवृति भएको बताउँदै मिन्टेलकी खानेकुरा र पेय पदार्थ सम्बन्धी विश्लेषक केट भ्लीएटस्ट्राले मानिसहरू स्वस्थ्य र कम क्यालोरी भएकामा भन्दा स्वादको विविधतामा धेरै आकर्षित भइरहेको बताइन्।"
"ब्रिटिश सेनाले गोर्खा ब्रिगेडमा आगामी वर्षदेखि नेपाली महिलाहरूलाई पनि भर्ती गर्ने योजना बनाइरहेका बेला नेपालको एउटा संसदीय समितिले उक्त कार्य 'तुरून्त बन्द गराउन' निर्देशन दिएपछि ब्रिटिश सरकारको उक्त योजनाबारे अन्योल बढ्ने देखिएको छ।

ब्रिटेनले हालसम्म नेपाली महिलालाई भर्ना गर्नेबारे नेपालसँग आधिकारिक सम्झौता नगरेकाले पनि यस्तो अन्योल थप बढ्नसक्ने जानकारहरू बताउँछन्।

पुरानो सम्झौता अनुसार नेपाली पुरूषहरूलाई ब्रिटिश सेनामा भर्ती गर्न सकिने अवस्था भए पनि महिलाका हकमा त्यो सम्झौता आकर्षित नहुने कतिपयको बुझाइ छ।

प्रतिनिधि सभाको अन्तर्राष्ट्रिय सम्बन्ध समितिले गोर्खा भर्तीबारेको सन्धि पुनरावलोकन नभएको तर्क गर्दै शुक्रवार 'महिला भर्ती तुरुन्त रोक्नुपर्ने' निर्देशन दिएको छ।

समितिको निर्णयमा भनिएको छ, ""गोर्खा भर्ती सन्धिको पुनरावलोकन गरी नेपालको संविधान र लोकतान्त्रिक प्रणालीको मान्यता अनुरुप नेपालको परराष्ट्र नीतिको कार्यान्वयन गर्दै नेपाल सरकारको सहमति बिना नेपाली महिलाहरूलाई बेलायती सेनामा भर्ती गर्ने कार्य तुरुन्त बन्द गरियोस् र केही समय अघि भर्ती गरिएका महिलाहरूलाई फिर्ता बोलाइयोस् भनी निर्देशन दिने।""

संसदीय समितिको निर्देशन किन?

तर ब्रिटेनले हालसम्म आधिकारिक रूपमा नेपाली महिलालाई आफ्नो सेनामा भर्ना गरेको छैन।

आगामी वर्षदेखि नेपाली महिलाको भर्ती लिने उसको योजना छ।

समितिले यस्तो निर्णय गर्नुपर्ने कारणबारे समितिकी सभापति पवित्रा निरौला (खरेल)ले भनिन्, ""लामो समयदेखि भर्ती भएर काम गरिरहेका सैनिकहरूको गुनासो र बेलायत सरकारले यो २ सय ३ वर्षको अन्तरालमा कति नेपाली गोर्खा सैनिकहरू त्यहाँ कार्यरत रहनु भयो कति मारिनु भयो कति अंगभंग हुनुभयो भन्ने कुनै तथ्याङ्क नेपाल सरकारलाई दिएको छैन।""

गोर्खाहरूले कुनै पनि क्षतिपूर्ति र परिपुरण नपाएकाले अवस्थामा नेपाली महिलालाई पठाएर पीडा भोग्न दिनुपर्ने आवश्यकता नभएको उनको तर्क छ।

के भन्छ ब्रिटेन?

नेपालसँग आफ्नो सेनामा महिला भर्तीबारे छुट्टै कुनै सम्झौता नगरेको ब्रिटेनले भने उसको उक्त योजनालाई 'ब्रिटिश सेनाको खुलापन र विविधताको प्रतविम्ब' भन्ने गरेको छ।

सात महिनाअघि बीबीसी नेपाली सेवालाई दिएको लिखित जवाफमा ब्रिटेनका रक्षामन्त्री ग्याभिन विलियम्सनले 'महिलाहरूले सो सर्वोत्कृष्ट ब्रिगेडमा सेवा गर्ने अवसर पाउनु उचित भएको' बताएका थिए।

ब्रिटिस सरकारले महिलाले समान अवसर पाउनु पर्ने हकलाई प्रतिविम्बित गर्न उक्त योजना ल्याएको भनिरहेका खरेलले भने त्यसलाई महिलालाई समान अधिकार दिएको रूपमा बुझ्न नहुने दाबी गरिन्।

उनले भनिन्, ""लैङ्गिक आधारमा पुरुष पठाउन हुने महिला नहुने भन्ने हाम्रो भनाइ होइन।""

ब्रिटेनका रक्षा राज्यमन्त्री मार्क लाङ्कास्टरको नेपाल भ्रमणको पूर्वसन्ध्यामा आएको संसदीय समितिको उक्त निर्णयलाई अर्थपूर्ण मान्नुपर्ने कतिपयको तर्क छ।

के भन्छन् परराष्ट्र मन्त्री?

शुक्रवार समितिले महिला भर्तीका अतिरिक्त नेपालको स्वतन्त्रता, सार्वभौमसत्ता र स्वामित्वलाई सर्वोपरी राख्दै भूतपूर्व गोर्खाको समस्या समाधान गर्न पनि निर्देशन दिएको थियो।

बीबीसीसँग कुराकानी गर्दै परराष्ट्रमन्त्री प्रदीपकुमार ज्ञवालीले नेपाली महिलाको ब्रिटिश सेनामा भर्नाबारे संसदीय समितिको उक्त निर्णयका विषयमा विस्तृत रूपमा बुझेर मात्र प्रतिक्रिया दिने बताए।

भूतपूर्व गोर्खा सैनिकका समस्या समाधानबारे भने आगामी सोमवारदेखि हुने ब्रिटिश रक्षा राज्यमन्त्री मार्क लाङ्कास्टरको नेपाल भ्रमणमा कुरा उठाउने उनले संकेत गरे।

ज्ञवालीले भने, ""हामी निरन्तर सम्पर्क र कुराकानीमा छौं र गोर्खा भूपू सैनिकहरू जसले बेलायती सेनामा रहेका कष्टपूर्ण काम गर्नु भएको छ उहाँहरूको हितलाई केन्द्रमा राखेर यो समस्यालाई समाधान गर्न निरन्तर प्रयत्नरत छौँ।""

चार दिन नेपालमा रहँदा लाङ्कास्टरले उच्चस्तरीय भेटघाटहरू गर्ने बताइएको छ।

ती भेटहरूमा समेत भूतपूर्व गोर्खाका समस्याबारे कुरा हुने ठानिएको छ।

निवृत्तिभरण लगायतका विषयमा भेदभाव भएको भन्दै भूतपूर्व गोर्खाहरू ब्रिटेनका सडक, सदन र अदालतमा पुगेका थिए।

तर पछिल्ला वर्षहरूमा उनीहरूले कूटनीतिक पहल गर्न सरकारलाई दबाब दिँदै आएका छन्।

गोर्खाको प्रतिक्रिया

ब्रिटिश सेनामा नेपाली महिलाको भर्तीबारे संसदीय समितिको निर्णयलाई भूतपूर्व गोर्खाहरूले भने स्वागत गरेका छन्।

भूतपूर्व गोर्खा सत्याग्रह संघर्ष समितिका प्रवक्ता हिमाल राईले भने, ""२ सय ३ वर्षदेखि हामी पुरुषहरूलाई त विभेद गरेको छ पुरूषलाई गरेको विभेद अन्त्य नगरी महिलालाई थप विभेद गर्छ। पुरूष त हामी शोषणमा पर्‍यौ महिला पनि त्यस्तोमा नपरून् भन्ने हो। त्यसैले संसदीय समितिको निर्णयमा हाम्रो समर्थन छ र सरकारले पनि त्यसलाई पालना गर्नुपर्छ।""

संसदको उक्त समितिले नै ६ वर्षअघि पनि क्रमश: गोर्खा भर्ती बन्द गर्न सरकारलाई सिफारिस गरेको थियो।

त्यसबेलाको सरकारले समितिले कुनै समयसीमा नतोकी क्रमश: भर्ती बन्द गर्नुपर्ने सिफारिस गरेको भन्दै तत्काल कुनै पनि कदम चालेको थिएन।

सोही समितिले महिला भर्तीबारे दिएको यसपटकको निर्देशन पनि पालन हुनसक्ने सम्भावना कम रहेको जानकारहरू बताउँछन्।

इतिहास

नेपालीहरू दुई यस तीन वर्षअघि सुगौली सन्धिपश्चात् ब्रिटिश सेनामा भर्ती हुन थालेको इतिहास छ।

सन् १९४७ मा भारत ब्रिटेनको शासनबाट स्वतन्त्र भएपछि नेपाल, भारत र ब्रिटेनबीच अर्को सम्झौता भई त्यस अनुसार ब्रिटेन र भारतमा गोर्खा भर्ती हुने गरेको छ।

त्यसपछि भारतमा भएका चारवटा गोर्खा रेजिमेन्टहरू ब्रिटिश सेनामा सारिएका थिए।

तिनै रेजिमेन्टहरू मिलाएर ब्रिग्रेड अफ गुर्खाजको गठन भएको हो।

इतिहासकारहरूका अनुसार द्वितीय विश्वयुद्धका बेला गोर्खा सैनिकको सङ्ख्या सर्वाधिक अर्थात् एक लाख बाह्र हजार थियो।"
"गोर्खा भर्तीबारे सात दशकभन्दा पहिले नेपाल, भारत र ब्रिटेनबीच भएको एउटा त्रिपक्षीय सन्धिको पुनरवलोकन गर्न माग गर्दै नेपालले ब्रिटेनलाई औपचारिक पत्र पठाएको देखिएको छ।

दुईदिन अघि परराष्ट्र मन्त्रालयले काठमाण्डूस्थित ब्रिटिश राजदूतावासलाई पठाएको पत्रमा नेपालले त्रिपक्षीय सन्धिको पुनरवलोकन र अवकाशप्राप्त गोर्खाका गुनासाहरूबारे वार्ताका लागि प्रस्ताव गरेको छ।

तर उक्त पत्रबारे परराष्ट्र मन्त्रालयका अधिकारीहरूले औपचारिक जानकारी दिन अस्वीकार गरेका छन्।

ब्रिटिश उपनिवेशबाट भारत स्वतन्त्र भएपश्चात् गरिएको उक्त सन्धिकै प्रावधानका आधारमा नेपाली नागरिकहरू ब्रिटिश र भारतीय सेनामा भर्ती हुँदै आएका छन्।

सन् १९४७ मा भएको उक्त सन्धिपश्चात् नेपालले यसप्रकारको औपचारिक पत्र पठाएको यो नै पहिलो पटक भएको बताइएको छ।

गत जुन महिनामा भएको प्रधानमन्त्री केपी शर्मा ओलीको यूके भ्रमणका बेला उनले समकक्षी टरिजा मेसँग पनि उक्त सन्धि पुनरवलोकनको प्रस्ताव राखेका थिए।

उनले सन् १९४७ यता परिस्थिति निकै बदलिइसकेकाले त्यसको पुनरवलोकन गर्नुपर्ने भनाइ राखेको त्यसबेलाका प्रधानमन्त्रीका प्रेस सल्लाहकार कुन्दन अर्यालले बीबीसीलाई जानकारी दिएका थिए।

पत्रमा के छ?

भूतपूर्व गोर्खा र कतिपय राजनीतिक दलका नेताहरूले पनि पटकपटक उक्त सन्धिको पुनरवलोकन हुनुपर्ने माग गर्दै आएका थिए।

परराष्ट्र मन्त्रालयले नेपालस्थित ब्रिटिश दूतावासलाई गत बुधवार पठाउनुअघिको उक्त पत्रको प्रतिलिपि बीबीसीले अनौपचारिक रूपमा प्राप्त गरेको हो।

पत्रमा सन् २००७ देखि ब्रिटिश सेनामा कार्यरत नेपाली नागरिकहरूलाई समान तलब र पेन्सन उपलब्ध गराउन थालेकोमा नेपाल सरकारले ब्रिटिश सकारलाई धन्यवाद दिएको छ। तर अझै पनि भूतपूर्व गोर्खासँग सम्बन्धित 'कतिपय जायज मुद्दाहरू सम्बोधन हुन बाँकी रहेको' त्यसमा उल्लेख छ।

ती मुद्दाहरूलाई ब्रिटिश पक्षबाट 'समानता, न्याय र निष्पक्ष सम्बोधनको आवश्यकता रहेको' पत्रमा लेखिएको छ।

विभिन्न समयका प्रतिवेदनहरूमा गोर्खाका मागबारे भएका प्रगतिबारे दुईपक्षीय छलफलमार्फत् समाधान खोजिने कुरा उल्लेख भएको नेपालले जनाएको छ।

त्यस्ता प्रतिवेदनहरूमा गोर्खाबारे नेपाल र ब्रिटेनका प्रतिनिधिहरू रहेको द्विपक्षीय कार्य समूहले सन् २०१८ मा तयार पारेको प्रतिवेदन तथा सन् २०१४ मा ब्रिटिश संसदीय समूहले तयार पारेको प्रतिवेदनबारे पत्रमा उल्लेख गरिएको छ।

गत वर्ष नेपालका प्रधानमन्त्रीको ब्रिटेन भ्रमणका क्रममा दुई देशका प्रधानमन्त्रीहरूबीच सन् १९४७ को त्रिपक्षीय सन्धि पुनरवलोकन गर्नेबारे छलफल भएको पत्रमा स्मरण गराइएको छ।

त्यस्तै गत वर्ष मार्च १५ मा नेपालको संसद्‌को अन्तर्राष्ट्रिय सम्बन्ध समितिले प्राथमिकताका साथ उक्त कुरालाई उठाउन निर्देशन दिएको उल्लेख गर्दै पत्रमा भनिएको छ, ""… मन्त्रालय उक्त त्रिपक्षीय सन्धि पुनरावलोकन गर्ने मनयासयका साथ नेपाल र यूकेबीच औपचारिक छलफल गर्न चाहेको कुरा प्रस्ताव गर्दछ।""

मन्त्रालयले त्यस्तो छलफलका लागि सम्बन्धित ब्रिटिश पक्षसँग समन्वय गराइदिन र दुई पक्षबीचका टोली र समयबारे जानकारी गराउन पनि आग्रह गरेको छ।

परराष्ट्र मन्त्रालयले उक्त विषयलाई उच्च प्राथमिकतामा राखिदिन पनि दूतावासलाई आग्रह गरेको छ।

परराष्ट्रमन्त्री प्रदीप ज्ञवाली र अन्य उच्च अधिकारीहरूले पत्रबारे प्रतिक्रिया दिन अस्वीकार गरेका छन्।

गोर्खाको स्वागत

परराष्ट्र मन्त्रालयले उक्त पत्र पठाएको जानकारी पाएपछि भूतपूर्व गोर्खाहरूले खुसी व्यक्त गरेका छन्।

उनीहरूले त्यसलाई गोर्खा भर्तीबारे 'इतिहासमै पहिलो पटक पठाइएको गम्भीर खालको पत्र' भनेका छन्।

भूतपूर्व गोर्खाहरूको एउटा संस्था भूतपूर्व गोर्खा सत्याग्रह संघर्ष समिति नेपालका संयोजक एलबी घिसिङले भने, ""नेपाल सरकारले पहिलो पटक यस्तो पत्र लेखेको छ। यो ऐतिहासिक पत्र हो। यस अनुसार ब्रिटिश सरकारले पनि वार्ता अघि बढाउँछ र हाम्रा मागहरू सम्बोधन हुन्छन् भन्ने हाम्रो अपेक्षा छ।""

उनले अहिले गोर्खाहरूको माग भनेको भूतपूर्व गोर्खामा मात्र सीमित नरहेको र यो मानव अधिकारको मुद्दा भएकाले पनि त्रिपक्षीय सन्धि पुनरवलोकन हुनुपर्ने आवश्यकता रहेको बताए।

सन्धिबारे विभिन्न राय

कतिपयले ब्रिटिश उपनिवेशबाट भारत स्वतन्त्र भएपश्चात् ब्रिटेन, भारत र नेपालबीच भएको उक्त सन्धि खारेज गरेर नेपालले दुवै देशसँग छुट्टाछुट्टै द्विपक्षीय सन्धि गर्नुपर्ने बताउने गरेका छन्।

नेपालमा आफ्ना नागरिकलाई विदेशी सेनामा भर्ती गराउने त्यस्तो सन्धि खारेज गर्दै गोर्खा भर्ती नै बन्द गर्नुपर्ने आवाज पनि उठ्ने गरेको छ।

परारष्ट्र मन्त्री ज्ञवालीले गत अगस्टमा संसद्‌लाई सम्बोधन गर्दै नेपालको नयाँ संविधानमा विगतका सन्धिहरूको पुनरवलोकन गर्ने निर्देशनात्मक व्यवस्था भएकाले त्यसै अनुरूप पहल सुरु गरिएको बताएका थिए।

इतिहास

नेपालीहरू सुगौली सन्धिपश्चात् ब्रिटिश सेनामा भर्ती हुन थालेको इतिहास छ।

सन् १९४७ मा भारत ब्रिटेनको शासनबाट स्वतन्त्र भएपछि नेपाल, भारत र ब्रिटेनबीच अर्को सम्झौता भई त्यस अनुसार ब्रिटेन र भारतको सेनामा गोर्खा भर्ती हुने गरेको छ।

त्यसपछि भारतमा भएका चारवटा गोर्खा रेजिमेन्टहरू ब्रिटिश सेनामा सारिएका थिए। तिनै रेजिमेन्टहरू मिलाएर ब्रिग्रेड अफ गुर्खाज गठन भएको हो।

इतिहासकारहरूका अनुसार द्वितीय विश्वयुद्धका बेला गोर्खा सैनिकको सङ्ख्या सर्वाधिक अर्थात् एक लाख १२ हजार थियो।"
"ब्रिटिस राहदानी पाइसकेका भूतपूर्व गोर्खा सैनिकहरूले वंशजका आधारमा आफूहरूले लिएको नेपाली नागरिकतालाई निरन्तरता दिन पाउनु पर्ने माग गरेका छन्।

ब्रिटिस सरकारले उतै बसोबास गर्न चाहनेका लागि हाल उपलब्ध गराएको राहदानी सम्मानार्थ मात्र भएकाले आफ्नो नेपाली नागरिकतालाई निरन्तर मान्यता दिइनु पर्ने उनीहरूको माग छ।

तीन वर्षअघि जारी नयाँ संविधानले यस्ता ब्रिटिस गोर्खालाई समेत गैर आवासीय नेपाली सरहको नागरिकता उपलब्ध गराउने व्यवस्था गरेकाले त्यसलाई संशोधन गर्न उनीहरूले अनुरोध गरेका छन्।

नेपालको संविधानले ब्रिटिस राहदानी लिएर उतै बसोबास गरिरहेका हजारौँ भूपू गोर्खा सैनिकलाई समेत गैर आवासीय नेपालीकै वर्गमा राखेको भन्दै भूतपूर्व गोर्खाले त्यसको विरोध गरेका हुन्।

बसोबास

सन् २००९ मा ब्रिटिस सरकारले ब्रिटिस गोर्खाहरूलाई त्यहाँ बसोबासका लागि आवासीय अनुमति र राहदानी दिने निर्णय गरेको थियो।

त्यसपछि नेपालबाट ब्रिटेन गएर उतै बसोबास गरिरहेकाहरू र तिनका सन्तानले समेत वंशजका आधारमा नेपाली नागरिकता पाउनु पर्ने उनीहरूको माग छ।

त्यो माग पूरा होस् भन्दै उनीहरूले विभिन्न अभियान समेत अघि बढाएका छन्।

त्यस्तैमध्येको एक अभियानको नेपालमा संयोजन गर्दै आएका एकजना भूतपूर्व गोर्खा सैनिक हिमाल राई भन्छन्, ""हाम्रा भावी सन्ततिलाई पाहुना बनाउनु नपरोस्। आफ्नो बाबु छोराछोरीलाई भेट्नका लागि भिसा लिनु नपरोस् भनेर यो नागरिकताको निरन्तरताको कुरा अघि बढाएका हौँ।""

भेटघाट

भूतपूर्व ब्रिटिस गोर्खा सम्बद्ध विभिन्न संघसंस्थाहरूले आफ्नो माग बारे जानकारी गराइरहेका छन्। साथै संविधान संशोधनका लागि राजनीतिक दलका नेताहरूलाई भेटेर आग्रह समेत गरिरहेका छन्।

बिहीवार पनि उनीहरूले राजधानी काठमाण्डूमा विभिन्न दलका नेता र कानुनविद्लगायतलाई बोलाएर समस्या समाधानका लागि पहल गरिदिन आग्रह गरे।

त्यस कार्यक्रममा बोल्दै एकजना संविधानका जानकार वरिष्ठ अधिवक्ता चन्द्रकान्त ज्ञवालीले ब्रिटिस गोर्खाहरूलाई अन्य गैर आवासीय नेपाली सरह व्यवहार गरिनु नहुने बताए।

उनले संविधानमा गोर्खा र तिनका सन्ततिका लागि छुट्टै व्यवस्था गर्न सकिने अवस्था रहेको दाबी गरे।

व्यवस्था

ज्ञवालीले भने, ""ब्रिटिस गोर्खाहरूलाई पनि गैर आवासीय नेपाली सरह नै संविधानको धारा १४ अनुसारको व्यवहार गरिने देखिएको छ। तर, धारा १४ को मात्र व्यख्या गरेर यो पर्याप्त हुँदैन।""

‍उनले कुनैपनि मुलुकले वंशजका आधारमा पाएको नागरिकता खोस्न सजिलो नभएको बताए।

उनले हाल गोर्खालाई दिइएको ब्रिटिस राहदानी सम्मानार्थ भएकाले उनीहरूलाई विदेशी नागरिकता लिएको वर्गमा राख्न नहुने दाबी गरे।

नेपालको कानुनी व्यवस्था अनुसार विदेशी नागरिकता लिएपछि नेपाली नागरिकता अन्त्य हुने गर्छ।

आश्वासन

छलफलमा सहभागी हुन पुगेका सत्तारुढ नेपाल कम्युनिष्ट पार्टीका अध्यक्ष पुष्पकमल दाहाल प्रचण्डले ब्रिटिस गोर्खाले पाउने नागरिकताका बारेका भ्रम अन्त्यका लागि आफूले संसदीय समितिलगायतमा पहल गर्ने आश्वासन दिए।

उनले भने, ""अहिले त संसदीय समितिमा संघीय कानुनको विषय छलफलमा पनि छ, त्यहाँको छलफल, राजनीतिक नेतृत्वको छलफल र पार्टीको केन्द्रीय सचिवालय बैठकमा पनि तपाईंहरूले उठाएको नागरिकता सम्बन्धी विषयमा छलफल अगाडि बढाउने म तपाईंहरूलाई विश्वास दिलाउन चाहन्छु।""

तीन वर्ष अघि जारी भएको नेपालको संविधानले पहिलो पटक विदेशमा बसोबास गर्ने नेपालीलाई समेत गैर आवासीय नागरिकता प्रदान गर्नसक्ने व्यवस्था गरेको छ।

तर, यस्तो नागरिकता प्राप्त गरेका व्यक्तिले अन्य अधिकार पाए पनि राजनीतिक अधिकार पाउँदैनन्।

ब्रिटिस गोर्खाहरूले भने आफू र आफ्ना सन्तानहरूले वंशजकै आधारमा नागरिकता पाउने प्रावधानको निरन्तरताको माग राख्दै आएका छन्।"
"परराष्ट्रमन्त्री प्रदीप ज्ञवालीले गत बिहीवार संसद्‌मा गोर्खा भर्तीबारे ७२ वर्षअघि गरिएको एउटा त्रिपक्षीय सन्धि पुनरवलोकन गर्ने बताएपछि त्यसबारे चर्चा सुरु भएको छ।

कतिपयले ब्रिटिश उपनिवेशबाट भारत स्वतन्त्र भएपश्चात् ब्रिटेन, भारत र नेपालबीच भएको उक्त सन्धिलाई खारेज गरेर नेपालले दुवै देशसँग छुट्टाछुट्टै द्विपक्षीय सन्धि गर्नुपर्ने बताउने गरेका छन्।

नेपालमा आफ्ना नागरिकलाई विदेशी सेनामा भर्ती गराउने त्यस्तो सन्धि खारेज गर्दै गोर्खा भर्ती नै बन्द गर्नुपर्ने आवाज पनि उठ्ने गरेको छ।

मन्त्री ज्ञवालीले नेपालको नयाँ संविधानमा विगतका सन्धिहरूको पुनरवलोकन गर्ने निर्देशनात्मक व्यवस्था भएकाले त्यसै अनुरूप पहल सुरु गरिएको बताएका छन्।

गोर्खा भूतपूर्व सैनिक सङ्घ गेसोले गराएको उक्त सन्धिको नेपाली अनुवादअनुसार त्यसमा भारत र ब्रिटेनको सेनामा नेपालीहरूको भर्ती कसरी गरिनेछ भन्ने प्रावधानहरू राखिएका छन्।

उक्त सन्धिमा गोर्खा सैनिकको रोजगारीका सर्त र अवस्थाहरू पनि तोकिएका छन्।

उक्त सन्धिमा स्पष्ट रूपमा नेपाली नागरिकलाई भारत र ब्रिटेनको सेनामा भर्ती गरिए पनि उनीहरूलाई भाडाको सैनिकका रूपमा व्यवहार नगरिने उल्लेख गरिएको छ।

सन्धिमा नेपालका तत्कालीन प्रधानमन्त्री तथा सुप्रिम कमान्डर इन चीफ पद्मशमशेर जबराले भारत र ब्रिटेनमा गोर्खा भर्तीलाई कायम राख्न दिने आधारका रूपमा 'उनीहरूलाई भाडाका सैनिकका रूपमा नहेरिने हो भने' भन्ने सर्त राखेको उल्लेख छ।

त्यसमा भनिएको छ, ""यदि अन्तिम चरणका सर्त तथा अवस्थाहरू नेपाल सरकारको स्वार्थ वा मर्यादामा अहितकारी प्रमाणित हुँदैनन् भने, अनि गोर्खा रेजिमेन्टहरूका जवानहरू सेवाका लागि तयार हुन्छन् भने (यदि उनीहरूलाई स्पष्ट रूपमा भाडाका सैनिकको रूपमा नहेरिने हो भने), मेरो सरकार यी दुवै सेनासँग सम्बन्धलाई निरन्तरता दिन खुसी हुनेछ।""

सन्धिमा रहेका मुख्य प्रावधान:

भारतीय र ब्रिटिश सेनामा नेपाली नागरिकहरूको नियुक्ति निरन्तर रहने
ब्रिटेन सरकारले आवश्यकताअनुसार आठ बटालियनसम्मका लागि गोर्खा भर्ती गर्न सक्ने
तत्कालीन ब्रिटिश फौजमा रहेका १० बटालियनमध्ये दोस्रो, छैठौँ, सातौँ र दशौँ राइफल्सका सैनिकहरू ब्रिटिश सेनामा सामेल गरिने र उनीहरूलाई समुद्रपार तेस्रो मुलुक लान पाइने
त्यसबाहेक अन्य बटालियनहरू भारतीय सेनामा सामेल हुने
दुवै देशका सेनामा सामेल गोर्खाहरूलाई सेवा सुविधामा विभेद नगरिने
भारतले गोरखपुर र घुममा रहेको भर्ती केन्द्र ब्रिटेनले पनि नेपालमा स्थायी प्रबन्ध नहुन्जेल चलाउन दिने
भारत सरकारले गोर्खाका लागि आवश्यक ट्रान्जिट सुविधा उपलब्ध गराउने
भारतले भारतीय रुपैयाँमा ब्रिटिश सेनाका गोर्खा वा अवकाशप्राप्त गोर्खाको रकम प्रदान गर्ने र त्यसको क्षतिपूर्ति ब्रिटेनले गरिदिने

पुनरवलोकनको चर्चा

यसअघि पनि उक्त त्रिपक्षीय सन्धि पुनरवलोकन गर्नुपर्ने र गोर्खा भर्ती बन्द गर्नुपर्ने जस्ता कुराहरू पटक-पटक उठ्ने गरेका थिए।

विशेषगरी नेपालका वामपन्थी दलहरूले गोर्खा भर्ती बन्द गर्नुपर्ने माग राख्दै आएका छन्।

तर आलोचकहरूले सत्ता बाहिर रहँदा यस्तो माग गर्ने दलहरूले नै सत्तामा पुगेपछि त्यसलाई बेवास्ता गर्ने गरेको बताउने गरेका छन्।

यस पटक औपचारिक रूपमै सरकारले काम सुरु गरेको जनाएकाले पहिले जस्तो कुरा मात्रै नहुनेमा कतिपय भूतपूर्व गोर्खा सैनिकहरूले आशा व्यक्त गरेका छन्।

गोर्खा भूतपूर्व सैनिक सङ्घ गेसोका अध्यक्ष कृष्णकुमार राई भन्छन्, ""यस पटक हामीसँगको भेटघाटमा पनि प्रधानमन्त्री र परराष्ट्रमन्त्रीले प्रधानमन्त्री तहबाटै कुरा अघि बढेको जानकारी दिएकाले हामी बढी आशावादी छौँ।""

उनले यो पल्ट पहिले जस्तो कुरा मात्र नभएर केही काम हुनेजस्तो देखिएको बताए।

सन्धि पुनरवलोकन भएमा पहिलेको सन्धिका मुख्य प्रावधानहरू परिवर्तन हुन सक्ने विज्ञहरू बताउँछन्।

त्रिपक्षीय सन्धि

सन् १९४७ नोभेम्बर ९ मा नेपाल-भारत र ब्रिटेनबीच गोर्खा भर्तीबारे भएको सन्धिलाई त्रिपक्षीय सन्धि भन्ने गरिएको छ।

हालसम्म ब्रिटिश र भारतीय सेनामा सोही सन्धिअन्तर्गत नेपाली नागरिकहरू भर्ती हुने गरेका छन्।

दुवै देशले आफ्ना सेनामा गोर्खाहरूको छुट्टै सैन्य एकाइ बनाउने गरेका छन्।

ब्रिटेनको गोर्खा ब्रिगेड्समा हाल तीन हजारभन्दा बढी नेपाली नागरिक कार्यरत छन् भने भारतीय सेनाको गोर्खा राइफल्समा ४० हजारभन्दा बढी नेपाली नागरिक काम गर्छन्।

तर गोर्खाहरूको पक्षमा आवाज उठाउँदै आएका भूतपूर्व गोर्खाहरूले भने उक्त सन्धिलाई असमान सन्धिका रूपमा व्याख्या गर्ने गरेका छन्।

गेसोका अध्यक्ष राई भन्छन्, ""अरू त कुरै छाडौँ त्यो सन्धिमा हस्ताक्षर गर्नेहरूको हैसियत हेर्दा पनि त्यसमा समानता छैन।""

""भारत र ब्रिटेनका सामान्य अधिकारीहरूले हस्ताक्षर गरेका छन् नेपालका चाहिँ प्रधानमन्त्रीले नै हस्ताक्षर गरेका छन्। त्यो मिल्दो कुरा होइन।""

सन् १९४७ नोभेम्बर ९ मा काठमाण्डूमा तीन प्रति हस्ताक्षर गरिएको भनिएको उक्त सन्धिमा नेपालका तर्फबाट तत्कालीन श्री ३ महाराज पद्मशमशेर जबराले हस्ताक्षर गरेका थिए।

ब्रिटेन सरकारका तर्फबाट त्यहाँका एक अधिकारी एसी बी साइमन र भारतका तर्फबाट लेफ्टिनेन्ट कर्नेल कुवँर दयासिंह वेदीले उक्त सन्धिमा हस्ताक्षर गरेका थिए।

परराष्ट्रमन्त्रीको भनाइ

गत बिहीवार सांसदहरूले उठाएका प्रश्नहरूको उत्तर दिने क्रममा मन्त्री ज्ञवालीले नेपालको संविधानको धारा ५१ (ड) २ ले ""विगतमा भएका सन्धिहरूको पुनरवलोकन गर्दै समानता र पारस्परिक हितको आधारमा सन्धि सम्झौताहरू गर्ने"" निर्देशनात्मक प्रबन्ध गरेको बताए।

सरकारले विगतका सबै सन्धिहरूको समग्र पुनरवलोकन, ती सन्धिहरूका लाभ र हानिहरू, पृष्ठभूमि तथा सन्दर्भहरूको गहिराइका साथ अध्ययन गरिरहेको मन्त्री ज्ञवालीको भनाइ छ।

संसद्‌मा बोल्दै उनले भने, ""नेपाल, भारत र संयुक्त अधिराज्यबीच सम्पन्न १९४७ को त्रिपक्षीय सन्धिको अधीनमा रही नेपालीहरूलाई भारतीय र ब्रिटिश सेनामा भर्ना गर्ने गरिएको देखिन्छ।""

""यस विषयलाई नेपाल सरकारले गम्भीरतापूर्वक लिएको छ। राष्ट्रिय हितअनुकूल हुनेगरी यसलाई सम्बोधन गर्नुपर्छ भन्ने कुरामा सरकार प्रष्ट छ।""

ज्ञवालीले यस विषयलाई गत जुन दोस्रो साता भएको प्रधानमन्त्री केपी शर्मा ओलीको ब्रिटेनको औपचारिक भ्रणमका सिलसिलामा समेत उठाइएको संसद्‌लाई जानकारी दिए।

उनले भने, ""अब यो त्रिपक्षीय सम्झौताको सान्दर्भिकता रहेन। हामीले भारतसँग र बेलायतसँग छुट्टाछुट्टै सम्झौता गर्न चाहन्छौँ भनेका छौँ।""

""सम्माननीय प्रधानमन्त्रीको भ्रमणपछि जारी संयुक्त वक्तव्यमा पनि पनि यो विषय परेको छ।""

त्यसका अतिरिक्त तयार पारिसकिएको तर बुझाउन बाँकी रहेको नेपाल-भारत प्रबुद्ध समूहको प्रतिवेदनमा पनि पुराना सन्धिहरू पुनरवलोकन गर्ने विषय परेको उनले जानकारी दिए।

ज्ञवालीले संसद्‌मा बोल्ने क्रममा गोर्खा भर्तीको विषय नेपालले अपनाउँदै आएको परराष्ट्र नीतिसँग पनि जोडिएकोतर्फ सङ्केत गरेका थिए।

उनले भने, ""कुनै जमानामा रोजगारीको एउटा अवसर र महत्त्वपूर्ण माध्यम पनि बनेको थियो होला गोर्खा भर्ती। तर अहिले एउटा सार्वभौम मुलुकले अर्को सार्वभौम मुलुकको सेनामा आफ्ना नागरिकहरू पठाउनु हुन्छ कि हुँदैन?"""
"प्रधानमन्त्री केपी शर्मा ओलीले गोर्खा सैन्य भर्तीसम्बन्धी नेपाल, भारत र ब्रिटेनबीच भएको त्रिपक्षीय सन्धिको व्यापक पुनरवलोकन गर्नुपर्ने जनाएका छन्।

ब्रिटेनको भ्रमणमा रहेका ओलीले आफ्नी ब्रिटिश समकक्षी टरिजा मेसँगको भेटघाटमा त्यस्तो जनाएका हुन्।

मङ्गलवार अपराह्न ब्रिटिश प्रधानमन्त्रीको कार्यालय टेन डाउनिङ स्ट्रीटमा भएको छोटो भेटवार्तामा ओलीले सन् १९४७ मा ब्रिटेन, भारत तथा नेपालबीच भएको त्रिपक्षीय सन्धियता परिस्थिति निकै बदलिइसकेकाले त्यसको पुनरवलोकन गर्नुपर्ने भनाइ राखेको प्रधानमन्त्रीका प्रेस सल्लाहकार कुन्दन अर्यालले बीबीसीलाई बताए।

प्रधानमन्त्री ओलीले गोर्खा सैनिकहरू नेपाल र ब्रिटेनबीचको सम्बन्धमा सबैभन्दा स्पष्टसँग देखिने कडी भएको बताएका थिए।

उनले भूतपूर्व गोर्खा सैनिकहरूका केही मागलाई सम्बोधन गरेकोमा ब्रिटिश सरकारलाई धन्यवाद दिँदै ब्रिटिश जनता र राजमुकुटप्रति गोर्खालीहरूको अद्वितीय सेवालाई ख्याल गर्दै उनीहरूका मागप्रति ध्यान दिन आग्रह पनि गरेका थिए।

त्यसको उत्तरमा प्रधानमन्त्री मेले ब्रिटिश गोर्खा सैनिकहरूको ऐतिहासिक योगदानको प्रशंसा गर्दै यो विषयबारे आफ्ना उत्तराधिकारीलाई जानकारी गराउने बताइन्।

ब्रिटिश प्रधानमन्त्री टरिजा मेले गत सातामात्रै सत्तारूढ कन्जर्भेटिभ पार्टीको नेता पदबाट राजीनामा दिएकी थिइन्। अब केही सातापछि चुनिने सत्तारूढ दलका नयाँ नेता ब्रिटेनको नयाँ प्रधानमन्त्री हुनेछन्।

भूतपूर्व गोर्खा सैनिकहरूले निवृत्तिभरण आदि विषयमा आफूहरूलाई भेदभाव गरिएको बताउँदै आफ्ना मागहरू सम्बोधन नगरिए फेरि नयाँ चरणको आन्दोलन थाल्ने चेतावनी दिँदै आएका छन्।

तर ब्रिटिश सरकारले भूतपूर्व गोर्खा सैनिकहरूप्रति भेदभाव भएको भन्ने आरोपलाई अस्वीकार गर्दै आएको छ।

भूतपूर्व गोर्खा सैनिकहरूले भने सन् १९९७ भन्दा अघि सेवानिवृत्त भएका ब्रिटिश सैनिकहरूको तुलनामा आफूहरूले पाउने पेन्सन अझै निकै कम रहेको बताएका छन्।

प्रधानमन्त्री ओलीले मङ्गलवार बिहान लन्डनस्थित नेपाली दूतावासमा भूतपूर्व गोर्खा सैनिकका विभिन्न संस्थाका अगुवाहरूलाई भेटेका थिए।

भेटघाटमा आफूहरूले गोर्खा सैनिकको विषयमा नेपाल सरकारले ब्रिटेनसँग उच्चस्तरीय वार्ता गर्नुपर्ने, त्यसो नभए गोर्खाहरू सशक्त सत्याग्रह आन्दोलन गर्न बाध्य हुने प्रधानमन्त्री ओलीलाई बताएको गोर्खा अगुवा ज्ञानराज राईले बताए।

राजकुमार ह्यारीसँग भेट

मङ्गलवार नै प्रधानमन्त्री ओली तथा उनकी पत्नी राधिका शाक्यले ओलीले लन्डनस्थित नेपाली दूतावासनजिकै रहेको केन्सिङ्टन प्यालेसमा गएर राजकुमार ह्यारीलाई भेटेका थिए।

ब्रिटिश राजपरिवारका सदस्य ह्यारीले झन्डै तीन वर्षअघि नेपालको भ्रमण गरी गोर्खा जिल्लामा भूकम्पबाट भत्किएको एउटा विद्यालय पुनर्निर्माण गर्न सघाएका थिए।

अफगानिस्तानमा तैनाथ ब्रिटिश सेनामा कार्यरत गोर्खा सैनिकहरूसँगै केही दिन बिताएका राजकुमार ह्यारीले सार्वजनिक रूपमै गोर्खा सैनिकहरुको प्रशंसा गर्ने गरेका छन्।

ओलीले ब्रिटिश सांसदहरू तथा विपक्षी दलका नेता जेरेमी कोर्बिनसँग पनि भेटेका थिए।

ओलीले सांसदहरूको सर्वदलीय समूहलाई सम्बोधन पनि गरे।

यसअघि प्रधानमन्त्री ओली स्विट्जरल्यान्डको जिनेभामा अन्तर्राष्ट्रिय श्रम सङ्गठन (आईएलओ) स्थापनाको सय वर्ष पुगेको अवसरमा आयोजित विशेष समारोहलाई सम्बोधन गरी सोमवार लन्डन आइपुगेका थिए।

मङ्गलवार प्रधानमन्त्री ओलीले लन्डनस्थित नेपालो दूतावासमा गैरआवासीय नेपाली सङ्घका अगुवाहरूलाई पनि भेटेका थिए।

गैरआवासीय नागरिकता

भेटमा गैरआवासीय नेपाली सङ्घका केन्द्रीय उपाध्यक्ष कुल आचार्यले नेपालको संसद्‌मा विचाराधीन नागरिकतासम्बन्धी विधेयकमा रहेको गैरआवासीय नेपाली नागरिकताको प्रावधानलाई छिटो, छरितो र झन्झटमुक्त बनाउन आग्रह गरेका थिए।

त्यस्तै गैरआवासीय नेपाली सङ्घ युकेका अध्यक्ष योगकुमार फगामीले 'नेपाल भ्रमण वर्ष २०२०' का अवसरमा नेपाल वायुसेवा निगमको लन्डन-काठमाण्डू सीधा हवाइसेवा सञ्चालन गर्न माग गरेका थिए।"
"महारानी एलिजाबेथ द्वितीयाको निधनले आफूहरू ""स्तब्ध बनेको"" उनको 'अर्डर्ली'का रूपमा काम गरेका भूतपूर्व गोर्खा अधिकृतहरूले बताएका छन्।

कतिपय भूतपूर्व गोर्खा अधिकृतहरूले चाहिँ ""महारानीको अन्तिम संस्कारमा सामेल हुन नसक्ने अवस्था बन्दा आफूहरूलाई निकै नरमाइलो लागेको"" बताए।

त्यसरी दु:खी हुनेमा कुनै बेला महारानीको 'अर्डर्ली' समेत रहेका भिक्टोरिया क्रस विजेता भूतपूर्व क्याप्टेन रामबहादुर लिम्बुसमेत छन्।

हाल झापाको दमकमा रहेका ८८ वर्षका उनीसँग बीबीसीले उनकी पत्नी र भतिजीको सहयोगमा कुराकानी गरेको थियो। उनी भिक्टोरिया क्रस पाउने १३ नेपालीमध्ये एक मात्र जीवित व्यक्ति हुन्।

'नम्र बोल्ने रानी'

रामबहादुरकी पत्नी पुनिमाया र भतिजी मोनाको सहयोगमा गरिएको कुराकानीमा उनले महारानीको निधनले आफू निकै ""दु:खी र भावुक"" बनेको बताए।

उनले भने, ""मलाई रानीले आफ्नै हातबाट भिक्टोरिया क्रस दिनु भएको थियो। ल रामबहादुर तिमीले राम्रो गर्‍यौ भन्नुभएको थियो।""

""उहाँ छिटो नबोल्ने बिस्तारै बोल्नुहुन्थ्यो, जानुभयो। दु:ख लाग्यो।""

उनले सन् १९६६ मा बकिङ्घम दरबारमा आयोजित एक समारोहमा महारानी एलिजाबेथको हातबाट भिक्टोरिया क्रस पाएका थिए।

इन्डोनेसिया-मलेशिया द्वन्द्वका बेलामा उनले देखाएको ""बहादुरी""का लागि भन्दै उक्त पदक प्रदान गरिएको थियो।

महारानीको मृत्युपछि उनलाई एलिजाबेथको अन्तिम संस्कारमा सहभागी हुने निम्तो आएको उनकी पत्नी पुनिमायाले बताइन्।

त्यसबारे कुरा गर्दै लिम्बुले भने, ""मेरो स्वास्थ्यको कारणले म जान नपाउने भएँ। मलाई बोलावट आएको थियो। उहाँको आत्माले शान्ति पाओस्।""

लिम्बुले क्याप्टेन बनेपछि सन् १९८३ देखि एक वर्षसम्म महारानी एलिजाबेथको क्वीन्स गोर्खा अर्डर्ली अफिसर (क्यूजीओओ) भएर काम गरेका थिए।

पुनिमायाका अनुसार महारानी बितेको खबर सुनेपछि लिम्बुले आँसु झारेका थिए।

उनले भनिन्, ""खबर सुनेपछि बूढो मान्छेले नराम्रो मन गर्‍यो। आँसु झार्‍यो।""

""पोहोर पनि रानीलाई भेट्न मन छ कि भनेर खबर आएको थियो जान पाएन। अन्तिम अवस्थामा भेट्न पाइएन भनेर पिर गर्‍यो।""

उनका अनुसार बकिङ्घम राजदरबारमा सन् २०१८ मा भएको ३०औँ भिक्टोरिया क्रस र जोर्ज क्रस (भीसी-जीसी) पुनर्मिलन कार्यक्रमका लागि निम्ता आएको थियो।

तर हरेक दुई-दुई वर्षमा हुने उक्त कार्यक्रममा उनी जान पाएनन्। त्यसअघिको त्यस्ता कार्यक्रममा भने उनी सहभागी भएका थिए।

'साह्रै दु:ख लाग्यो'

अवकाशप्राप्त गोर्खा मेजर सुरजबहादुर थापाले पनि सन् १९९१ देखि १९९२ सम्म क्यूजीओओका रूपमा काम गरेका थिए।

क्वीन्स गोर्खा इन्जिनियर्स रेजिमेन्टबाट छानिएर क्यूजीओओ बनेका उनले पनि महारानीको निधनको खबरले आफूलाई निकै दु:खी बनाएको बताए।

बीबीसीसँग उनले भने, ""महारानीको मृत्युको खबर सुनेपछि मलाई साह्रै दु:ख लागेको छ।""

उनले महारानीको निधनले आफूलाई उनको सेवा गर्दाका दिनहरू झलझली याद आएको बताए।

""हुन त हाम्रो उहाँसँग कुराकानी नै हुने गरी भेट हुने भनेको अर्दली नियुक्त हुँदा र अन्तिममा बिदाइका बेला मात्र हो,"" उनले भने।

""तर पनि उहाँको निधनले मलाई निकै नरमाइलो लागेको छ।""

अहिले पनि 'अर्डर्ली'का रूपमा आफू नियुक्त हुँदा महारानीले ""कुन रेजिमेन्टबाट आएको?"" भनेर सोधेको कुरा अझै आफ्नो स्मरणमा रहेको उनले बताए।

'अन्तिम संस्कारमा सहभागी हुने कोसिस गर्छु'

महारानीको 'अर्डर्ली'का रूपमा सन् १९९५ देखि १९९६ सम्म काम गरेका अर्का भूतपूर्व गोर्खा क्याप्टेन चित्रबहादुर राईले पनि महारानीको निधनको खबरले आफू ""स्तब्ध बनेको"" बताए।

सोमवार काठमाण्डूस्थित आफ्नै निवासमा बीबीसीसँग कुरा गर्दै उनले भने, ""उहाँ यत्रो लामो समय राजगद्दीमा रहेर पनि ठूला विवादमा पर्नुभएको थिएन।""

""उहाँ जानुभयो भन्दा हिजो मैले उहाँको सेवामा गरेका कामको याद आइरहेको छ। कस्तो कस्तो लागेको छ।""

उनले महारानीको मृत्युले आफू निकै दु:खी भएको बताए।

यद्यपि उनी महारानीको अन्तिम संस्कारमा सहभागी हुन पाउने आशामा रहेका छन्।

""उहाँको अन्तिम संस्कार सेप्टेम्बर १९ तारिखमा हुने भनिएको छ। म १८ तारिखमा जाँदैछु। सकेसम्म म उहाँको अन्तिम संस्कारमा सहभागी हुन्छु,"" उनले भने।

यद्यपि आफ्नो ब्रिटेन यात्रा महारानीको मृत्युअघि नै तय भएको उनले बताए।

क्यूजीओओ को हुन्?

ब्रिटिश गोर्खासँग सम्बन्धित विभिन्न विवरण अनुसार राजा एडवार्ड द्वितीयका बेलादेखि ब्रिटिश भारतीय सैनिकहरू ब्रिटिश राजा वा रानीको अर्दली हुन थालेका थिए।

सुरुमा ६ जना भारतीय अधिकृतहरूलाई 'अर्डर्ली' छानिएको थियो। त्यसपछि चारजना भारतीय अधिकारी छान्ने चलन बस्यो।

चारमध्ये दुई गोर्खा अधिकृतहरू हुने व्यवस्था गरिएको विभिन्न विवरणमा उल्लेख छ।

द गोर्खा ब्रिगेड एसोसिएसनका अनुसार सन् १९५४ को मार्च ११ मा महारानी एलिजाबेथले उक्त प्रक्रियालाई पुन: सुरु गराइन्।

त्यसबेलादेखि दुईजना गोर्खा अधिकृतलाई हरेक वर्ष छानेर 'अर्डर्ली'को कमाण्ड दिइयो।

""त्यसरी छानिने अफिसरहरू क्याप्टेन तहका हुन्छन्,"" भूतपूर्व गोर्खा क्याप्टेन राईले भने।

यस्ता अधिकृतहरूले महारानी वा अहिलेका हकमा राजा कुनै औपचारिक समारोहमा सहभागी हुँदा उनीहरूको दायाँबायाँ गार्डका रूपमा बस्नुपर्छ।

""कुनै पनि समारोहमा सहभागी हुँदा हामी पछाडि बसेर उभिइरहनु पर्छ,"" राईले भने।

""एक हिसाबले भन्दा हामी सेरेमोनियल गार्ड्स् हौँ। त्यस्तै सामाजिक कार्यका लागि चन्दा उठाउने कुरामा पनि हामी कहिलेकाहीँ सहभागी हुन्छौँ।""

त्यसरी समारोहमा महारानीको अर्दली बन्दाको उनको अनुभव सुनाउँदै राईले भने, ""महारानीले पदकहरू बाँड्ने समारोहमा हामीले एक घण्टाजति उभिनुपर्थ्यो। उहाँले त्यस्तो गर्न नभ्याएका बेलामा अहिलेका राजा चार्ल्सले पदक बाँड्नुहुन्थ्यो।"""
"वैज्ञानिकहरूले सन् २०५० मा हाम्रो खानेकुराको अभिन्न अङ्ग बन्न सक्ने तर अहिले धेरै नचिनिएका बिरुवाको सूची तयार गरेका छन्।

भविष्यमा हामी बिहानको खानामा नक्कली केरा वा पन्डुनस रुखको फल खाइरहेका हुन सक्छौँ।

युक्रेन युद्धले विश्वभरि वितरण हुने थोरै बालीमा केन्द्रित हुँदा भोकमरीको जोखिम बढ्ने सङ्केत दिएको छ।

संसारभर मानिसले प्राप्त गर्ने ९० प्रतिशत क्यालोरी १५ प्रकारका अनाजबाट आउँछ।

त्यसैले लन्डनको रोयल बोटानीक गार्डेन्स इन केउका विज्ञहरूले भविष्यका लागि उपयुक्त बाली खोजिरहेका छन्।

जलवायु परिवर्तनका कारण खाद्य उत्पादन कम हुने र खानेकुराको मूल्य ह्वात्तै बढ्ने खतरा पनि छ।

भोकमरीविरुद्ध लड्न र जलवायु परिवर्तनमा बाँच्न हामीले खानेकुराको दायरालाई फराकिलो पार्नु आवश्यक रहेको डा. सान पीरीनन बताउँछन्।

""विश्वभर मानिसहरूले हजारौँ प्रकारका बिरुवाहरू खान्छन् र त्यही बिरुवाहरूमा नै हामी भविष्यमा खाद्य चुनौती सामना गर्ने समाधान भेट्न सक्छौँ,"" उनले भने।

संसारभरका ७,००० भन्दा बढी खानयोग्य बालीमध्ये ४१७ प्रकारका बाली मात्रै खानेकुराका लागि प्रयोग गर्न खेती गरिन्छ।

भविष्यका खानेकुरा के हुन सक्छन् त?

पन्डुनस

प्रशान्त टापुहरूदेखि फिलिपिन्ससम्मका समुद्री किनार क्षेत्रमा उम्रिने पन्डुनस साना रुख हुन्।

दक्षिणपूर्वी एशियामा मिठाईमा यसको पात प्रयोग गरिन्छ र यसको भूइँकटहरजस्तो फल काँचै वा पकाएर खान सकिन्छ।

यो बिरुवा खडेरी, हावाहुरी र अम्ल वर्षा जस्ता कठिन परिस्थितिमा उम्रन र बच्न सक्ने डा. मेरीबेल साटो गोमेजले बताइन्।

""यो जलवायु परिवर्तनमा जुझ्न सक्ने र पोसिलो खानेकुरा हो जुन मिठो पनि छ,"" उनले भनिन्।

यदि पन्डुनसलाई दिगो हुने गरी उपयोग गर्न सकियो भने यसलाई अझै धेरे स्थानमा खेती गर्न सकिने गोमेजले बताइन्।

गेडागुडी पनि भविष्यका खानेकुरा हुन्।

प्रोटिन र भिटामिन बी यथेष्ट पाइने यी सस्ता पनि हुन्छन् र यसको खेती समुद्री किनारदेखि उच्च पहाडी क्षेत्रमा हुन्छ।

संसारभर दाल र गेडागुडीमा २०,००० भन्दा बढी प्रजाति छन् तर हामीले थोरै मात्रै प्रयोग गरिरहेका छौँ।

जङ्गली रूपमा उम्रिरहेका सयौँ प्रजातिका बारेमा वैज्ञानिकहरूलाई समेत थाहा नभएको मानिन्छ।

बोत्स्वाना, नामिबिया र दक्षिण अफ्रिकाका केही स्थानमा मोरामा भनिने गेडागुडीलाई मकैका साथ उमालेर वा पिसेर सातु जसरी खाइन्छ।

तर सबै गेडागुडी खान योग्य भने हुँदैनन् तर विज्ञहरूले विभिन्न प्रजातिका गुणहरू हेरेर पोषणयुक्त र खान हुने प्रजाति पत्ता लगाउन खोजिरहेका छन्।

जङ्गली अनाज

घाँसबाट प्राप्त हुने अनाजका विश्वभर १०,००० भन्दा बढी प्रजाति छन् र त्यस कारण नयाँ खानेकुराका खोज्न सकिने वैज्ञानिकहरूको विश्वास छ।

फोनीयो भनिने अफ्रिकी अनाज पेय र सातुका रूपमा प्रयोग गरिन्छ र स्थानीय स्तरमा खेती गरिने यो बिरुवा सुक्खा क्षेत्रमा पनि उम्रन्छ।

नक्कली केरा

एन्सेटलाई नक्कली केरा पनि भनिन्छ र यो केरा प्रजातिको फल इथियोपियाको एउटा क्षेत्रमा मात्रै खाइन्छ।

केराजस्तै देखिने फल खान योग्य छ। त्यस्तै यसको डाँठ र जरा पनि पाउरोटी जस्ता खानेकुरा बनाउन प्रयोग गर्न सकिन्छ।

अध्ययनहरूले उष्ण मौसममा हुने यो फलले भविष्यमा १० करोड मानिसलाई खानेकुरा प्रदान गर्न सक्ने सम्भावना देखाएको छ।"
"नेपाल भ्रमणमा रहेका ब्रिटिश रक्षा राज्यमन्त्रीले भूतपूर्व ब्रिटिश गोर्खा सैनिकहरूका माग चाँडै सम्बोधन गरिने आश्वासन दिएको उनलाई भेटेका नेपाली मन्त्री र अधिकारीहरूले बताएका छन्।

भूतपूर्व गोर्खाहरूको आन्दोलनको चेतावनी र नेपालको एउटा संसदीय समितिले ब्रिटिश सेनामा नेपाली महिलालाई भर्ना गर्ने योजना रोक्न निर्देशन दिएका बेला आएको ब्रिटिस रक्षा राज्यमन्त्रीको उक्त भनाइलाई अर्थपूर्ण रूपमा हेरिएको छ।

भूतपूर्व गोर्खा सैनिकहरूले भने विगतकै जस्तै आश्वासन आएको भन्दै उक्तको भनाइमा विश्वास्त हुन सकिने ठाउँ नरहेको बताएका छन्।

नेपाल भ्रमणमा रहेका ब्रिटिश रक्षा राज्यमन्त्री मार्क लाङ्कास्टरले शुक्रवार राष्ट्रपति, प्रधानमन्त्री, परराष्ट्रमन्त्री र रक्षामन्त्रीसहित सत्तारूढ नेपाल कम्यूनिस्ट पार्टीका अध्यक्ष प्रचण्डलाई भेटेका थिए।

आग्रह

अधिकांश ती भेटहरूमा भूतपूर्व गोर्खा सैनिकहरूले उठाउँदै आएका मागहरू सम्बोधन गर्न उनलाई आग्रह गरिएको भेटमा सहभागी मन्त्री तथा अधिकारीहरूले बताएका छन्।

प्रधानमन्त्री केपी शर्मा ओलीसँगको भेटमा भूतपूर्व गोर्खाहरूको मागलाई एउटा कार्ययोजना बनाएरै सम्बोधन गर्न लागिएको लाङ्कास्टरले जानकारी दिएको प्रधानमन्त्रीका परराष्ट्र सल्लाहकार राजन भट्टराईले बताए।

रक्षा मन्त्री, परराष्ट्र मन्त्री तथा सत्तारुढ नेकपाका एकजना अध्ययक्ष प्रचण्डसँगको भेटमा समेत उनले सोही कुरा बताएको बुझिएको छ।

उनीसँगको भेटमा आफूले भूतपूर्व ब्रिटिश गोर्खाका समस्याबारे जिज्ञासा राखेको रक्षामन्त्री इश्वर पोखरेलले बताए।

उनले भने, ""दुई देशबीचको सम्बन्धलाई सुधार गर्न पनि यस्ता सामान्य लाग्ने संवेदनशील विषयलाई सम्बोधन गर्नुपर्छ भन्ने कुरा मैले कुरा राखे। उहाँ सकारात्मक हुनुहुन्छ र ब्रिटिश गोर्खाको अहित हुने काम गर्दैनौं हित नै गर्छौं भन्नु भएको छ।""

तस्बिर स्रोत, RSS

आन्दोलन

ब्रिटिश सेनामा कार्यरत ब्रिटिश नागरिक र आफूहरूमाथि भेदभाव गरिएको भन्दै लामो समयदेखि भूतपूर्व गोर्खा सैनिकहरू विभिन्न खाले आन्दोलन गर्दै आएका छन्।

तर उनीहरूको अहिलेको माग चाहिँ एक वर्षअघि दुवै सरकारका अधिकारी सम्मिलित समितिले तयार गरेर बुझाएको एउटा प्रतिवेदन अझै कार्यान्वयन भएन भन्ने छ।

निवृत्तिभरणलगायत समान सेवासुविधा पाउनुपर्ने विषय समेटिएको उक्त प्रतिवेदन अबको एक महिनाभित्र पनि कार्यान्वयन नगरिए नेपाल र ब्रिटेनमा सामूहिक आमरण अनशन थाल्ने उनीहरूले चेतावनी दिँदै आएका छन्।

भूतपूर्व गोर्खा सत्याग्रह संघर्ष समितिका प्रमुख संयोजक कृष्णबहादुर राई भन्छन्, ""प्रतिवेदनमा के कारणले ब्रिटेनले समान सुविधा दिनुपर्ने भन्ने स्पष्ट व्याख्या गरिएको छ। त्यसकै आधारमा नेपाल र ब्रिटेनबीच वार्ता होस् र सन् १९४७ देखिको समस्या सधैँका लागि समाधान होस् भन्ने हाम्रो माग हो। तर प्राविधिक समितिको प्रतिवेदन बुझाइएको १० महिना बित्दा पनि दुवै मुलुकले केही पहल नगरेकाले हामीले बाध्य भएर अल्टिमेटम दिनुपर्ने भएको हो।""

हालै संसदको अन्तर्राष्ट्रिय सम्बन्ध समितिले पनि नेपाल सरकारलाई भूतपूर्व ब्रिटिश गोर्खाको समस्या समाधान गर्न निर्देशन दिएको थियो।

उक्त समितिले आगामी वर्षदेखि ब्रिटेनले गोर्खा सेनामा नेपाली महिलाको भर्ना लिन लागेको भन्दै त्यसलाई रोक्न पनि निर्देशन दिएको छ।"
"विश्वव्यापी एउटा प्रतिवेदन अनुसार प्रत्येक वर्ष ९० करोड टन खाद्यान्न फ्याँकिने गरिएको छ।

संयुक्त राष्ट्रसङ्घको वातावरण कार्यक्रम फुड वेस्ट इन्डेक्सले पसल, घर र रेस्टुराँहरूमा उपभोक्ताको निम्ति उपलब्धमध्ये १७ प्रतिशत खानेकुरा सीधै फोहर फालिने भाँडोमा जाने गरेको देखाएको छ।

त्यसको करिब ६० प्रतिशत घरबाट निस्किन्छ।

लकडाउनमा भने कम्तीमा यूकेमा खेर जाने घरेलु खानेकुरा आश्चर्यजनक रूपमा निकै कम भएको देखिएको छ।

राष्ट्रसङ्घको साझेदार सङ्गठन वेस्ट एन्ड रिसोर्सेस एक्शन प्रोग्र्याम (डब्ल्यूआरएपी) ले आफ्नो प्रतिवेदनमा मानिसहरूले थप सावधानीपूर्वक खाना र किनमेलबारेको योजना बनाउन थालेको उल्लेख गरेको छ।

अनि त्यो प्रयासको निम्ति भान्साबाट निस्किने फोहर घटाउने बानीको विकासलाई अभिप्रेरित गरिएको छ।

'भान्साबाट दुई करोड ३० लाख ट्रकमा फोहर'

डब्ल्यूआरएपीका रिचर्ड स्वानेलका अनुसार प्रतिवेदनले विश्वव्यापी समस्यालाई उजागर गरेको छ जुन पहिले अनुमान गरेभन्दा धेरै ठूलो छ।

उनले बीबीसी न्यूजसँग भने, ""प्रत्येक वर्ष ९२ करोड ३० लाख टन खाद्य पदार्थ खेर जान्छ। त्यो ४० टन क्षमताको ट्रकमा दुई करोड ३० लाख खेप हुन्छ। बम्परदेखि बम्परसम्म जोड्दा त्यो पृथ्वीलाई सातवटा घेरा हाल्न पर्याप्त हुन्छ।""

पहिले यो मुद्दालाई विशेषगरी धनी देशको समस्याको रूपमा लिइन्थ्यो। जहाँ उपभोक्ताहरूले आफूले खानेभन्दा धेरै किन्छन्। तर यो अनुसन्धानले 'जताततै पर्याप्त खानेकुरा खेर जाने गरेको' देखाएको छ।

न्यून र उच्च आय भएका देशहरूबीच कुन तहमा समस्या फरक छ भन्ने कुरा खुट्याउन नसकिने अवस्था भएको निष्कर्ष उक्त प्रतिवेदनको छ।

यूएनईपीकी मार्टिना ओट्टो भन्छिन्, ""हामीले त्यसमा गहिरो गरेर हेरेका छैनौँ।""

कसरी जोगाउने खानेकुरा?

उनको भनाइमा खाद्य र अखाद्य पदार्थ छुट्ट्याउने तथ्याङ्क उच्च आय भएका देशहरूमा मात्र थियो र कम आय भएका देशहरूमा खान उपयुक्त पदार्थ निकै कम खेर फालिने सम्भावना छ।

""तर अन्तिम निष्कर्ष के हो भने विश्वले खानेकुरा बनाउन प्रयोग हुने सबै खाले पदार्थ खेर फ्याँकिरहेको छ,"" उनले भनिन्।

खेर जाने खाद्यपदार्थ कम गर्न विज्ञहरूले ठिक मात्रामा किन्ने योजना बनाउने, खाना पकाउने बेला आवश्यक मात्रा नाप्ने, फ्रिजको चिसोपना बढाउने लगायतका सुझाव दिएका छन्।

डब्ल्यूआरएपीको अनुसन्धानले आफूले खाने जतिमात्रै किन्ने हो भने यूकेमा औसत रूपमा रहेक घरले प्रत्येक वर्ष ७०० पाउन्ड जोगाउन सक्ने देखाएको छ।

जैविक विविधता र जलवायु परिवर्तनबारे यस वर्ष हुने एउटा प्रमुख सम्मेलनअघि यूएनईपीका कार्यकारी निर्देशक इन्गर एन्डरसनले सन् २०३० सम्ममा खेर फालिने खाद्यपदार्थ आधामा झार्न देशहरूलाई दबाव दिँदै छिन्।

उनी भन्छिन्, ""यदि हामी जलवायु परिवर्तन, प्रकृति र जैविक विविधतामा क्षति अनि प्रदूषण र खेर फालिने पदार्थबारे गम्भीर हुने हो भने विश्वभरिका सरकार, व्यापारी र नागरिकले खाद्य फोहर कम गर्न आआफ्नो भागको काम गर्नुपर्छ।""

लकडाउनको प्रभाव र सम्भावना

डब्ल्यूआरएपीका रिचर्ड स्वानेलका भनाइमा खेर फालिने खाद्यपदार्थ ८-१० प्रतिशत हरितगृह ग्यास उत्सर्जनको निम्ति जिम्मेवार छ।

उनी भन्छन्, ""यदि खेर जाने खाद्यपदार्थ एउटा देश हुन्थ्यो भने त्यो यो पृथ्वीमा हरितगृह ग्यासको तेस्रो ठूलो स्रोत हुन्थ्यो।""

डब्ल्यूआरएपीको अनुसन्धानका अनुसार लकडाउनका बेला पकाउँदा, योजना बनाउँदा अनि भण्डारण गर्दा अपनाइएको सावधानीले सन् २०१९ को तुलनामा मानिसहरूले फ्याँक्ने खाद्य पदार्थको मात्रा २२ प्रतिशतले कम भएको छ।

उक्त संस्थाले भनेको छ, ""तर पछिल्लो विवरणअनुसार लकडाउनबाट हामी फेरि निस्किएकाले खेर फाल्ने क्रम फेरि बढ्ने देखाएको छ।""

त्यसविरुद्ध चर्चित कुक र शेफहरूले आफूलाई अघि सारेका छन्।

ब्रिटिश टीभी कुक नादिया हुसैनले डब्ल्यूआरएपीसँग मिलेर काम गरिरहेकी छन्। उनले त्यसका उपायहरू इन्स्टाग्राममार्फत् सुझाउने गरेकी छन्।

इटालियन रेस्टुराँ व्यवस्थापक तथा शेफ मासिमो बोटुरा फ्याँकिने खाद्यपदार्थ विरुद्ध र त्यो कम गर्ने अभियानको निम्ति यूएनईपीको सद्भावना दूत नियुक्त भएका छन्।

इटलीमा लकडाउनभरि उनको परिवारले किचेन क्वारन्टीन नाम दिएर अनलाइनबाट भान्सा चलाएका थिए। त्यसो उद्देश्य हरेक खाद्य सामानमा अदृष्य सम्भावना रहेको कुरा हेर्न मानिसहरूलाई प्रेरित गर्नु थियो।

दशौँ लाख टन खाद्यान्न फ्याँकिदै गर्दा सन् २०१९ मा अनुमानित ६९ करोड मानिस भोकमरीबाट प्रभावित भएका थिए। महामारीका कारण उक्त सङ्ख्या निकै बढ्ने ठानिएको छ।

यूएनईपीका कार्यकारी निर्देशक इन्गर एन्डरसनले खाद्यपदार्थ खेर जाने क्रममा गरिने नियन्त्रणबाट हरितगृह ग्यास उत्सर्जनमा कटौती गर्न, भूमि संरक्षण भएर प्राकृतिक विपद् र प्रदूषण सुस्त गर्न, भोकमरी कम गर्न र विश्वव्यापी मन्दीका बेला पैसा जोगाउन सकिने औँल्याएकी छन्।"
"हाम्रो भान्सामा दैनिक रूपमा प्रयोग हुने बेसारमा औषधीय गुण भएको कुरा वैज्ञानिक अध्ययनहरूले पनि देखाएका छन्। कोरोनाभाइरस महामारी फैलिएका बेला शरीरको रोग प्रतिरोधी क्षमता सुदृढ बनाउन बेसार सेवन गर्नुपर्ने सुझाव प्रधानमन्त्री केपी शर्मा ओलीले बारम्बार दिने गरेका छन्।

तर अत्यधिक मात्रामा बेसार सेवन गर्दा तथा बजारमा बेचिने मिसावट भएको बेसार प्रयोग गर्दा शरीरलाई लाभभन्दा हानि बढी हुनसक्ने विज्ञहरूले औँल्याएका छन्।

आफ्नो शरीरको तौलअनुसार कति बेसार खानु हुन्छ भन्ने विषय थाहा पाउनु आवश्यक भएको उनीहरू बताउँछन्। नेपाली भान्साको अपरिहार्य उक्त 'मसाला'को गुणस्तरबारे पनि सर्वसाधारणहरू सजग रहनुपर्ने उनीहरूको भनाइ छ।

आयुर्वेद र वैकल्पिक चिकित्सा पद्धतिमार्फत् कोरोनाभाइरसको रोकथामका उपाय र व्यवस्थापनसम्बन्धी सरकारी निर्देशिकामा पनि दैनिक रूपमा खानामा बेसार प्रयोग गर्न सुझाइएको छ।

बेसारसम्बन्धी प्रधानमन्त्रीको अभिव्यक्तिबारे चिकित्सक र सर्वसाधारण के भन्छन्

बेसारले शरीरमा उत्पन्न विषाक्ततालाई नष्ट गर्ने निर्देशिकामा उल्लेख छ।

भन्सार विभागको तथ्याङ्कअनुसार नेपालमा पछिल्लो समय बेसारको आयात ह्वात्तै बढेको देखिन्छ जसको सीधा साइनो खपतसँग जोडिएको जानकारहरू बताउँछन्।

अत्यधिक सेवन गरे के हुन्छ?

तर विज्ञहरू भने पर्याप्त ज्ञानबिनै बेसार प्रयोगले विभिन्न किसिमका समस्या उत्पन्न हुन सक्ने बताउँछन्।

आयुर्वेदमा पनि रुचि राख्ने त्रिभुवन विश्वविद्यालयअन्तर्गत औषधि चिकित्सा विज्ञान विभागका सहप्राध्यापक डा. सम्मोद आचार्य हजारौँ वर्षदेखि नेपालका अधिकांश स्थानसहित दक्षिण एशियाका विभिन्न क्षेत्रमा बेसार सेवन गरिँदै आएको भए पनि यसको मनपरी प्रयोग निकै घातक हुनसक्ने बताउँछन्।

""रुघाखोकी लागेका बेला एकदुई दिन बेसारपानीमा राखेर पिउँदा समस्या हुँदैन। तर धेरै बेसारपानी अनियन्त्रित रूपमा खाँदा भने यसले राम्रो गर्छ भन्न सकिँदैन,"" उनले भने।

अझ बजारमा पाइने मिसावटयुक्त बेसारले त क्यान्सरसहित अन्य विभिन्न जटिल रोगको खतरा रहने उनी बताउँछन्।

त्रिभुवन विश्वविद्यालयको जैविक प्रविधि केन्द्रीय विभागका प्राध्यापक गङ्गाप्रसाद खरेल पनि आचार्यसँग सहमत छन्।

उनी भन्छन्: ""मानव शरीरमा बेसारको महत्त्वबारे धेरै अनुसन्धान गरिएको छ र यसले शरीरको प्रतिरक्षा प्रणाली सुदृढ गर्छ भन्ने कुरा विभिन्न अध्ययनले पनि देखाएका छन्। तर बेसारको अत्यधिक प्रयोगले भने दीर्घकालीन रूपमा समस्या उत्पन्न गराउन सक्छ।""

तराई र पहाडी जिल्लामा भान्सामा तरकारी र दालमा प्रयोग हुने बेसारको मात्रा ठिक रहेको विज्ञहरू बताउँछन्।

अत्यधिक बेसार सेवनले मिर्गौलामा समस्या भएकाहरूलाई खतरामा पार्ने तथा एलर्जीदेखि क्यान्सरसम्मको जोखिम रहने उनीहरूको भनाइ छ। त्यस्तै कलेजोमा पनि यसले समस्या पार्ने बताइन्छ।

गुणस्तरका कारण किन चिन्ता?

अत्यधिक बेसार सेवन गर्दा हुने हानिबाहेक बजारमा उपलब्ध बेसारको गुणस्तर पनि चिन्ताको विषय हो।

नेपाली बजारमा उपलब्ध बेसारमा 'लेड क्रोमेट' मिसाइएको पाइने गरेको छ। उक्त अखाद्य मिश्रण बेसारमा पहेँलो रङ्ग ल्याउनका लागि प्रयोग गरिन्छ।

त्यसबाहेक विद्यालयहरूमा प्रयोग हुने खरी (चक) र स्टार्च मिसाइने गरेको पाइएको खाद्य प्रविधि तथा गुण नियन्त्रण विभागले जनाएको छ।

""तर विगतमा जस्तो एकदमै धेरै परिमाणमा त्यस्तो मिसावट भने हुने गरेको पाइएको छैन। बजारबाट सामान आफैँ ल्याएर गरिने परीक्षण र बेसार लगायतका मसला उत्पादन गर्नेहरूको सामान अनुमति लिने वा त्यसको नवीकरण गर्ने बेला अनिवार्य परीक्षण गरिने हुँदा समस्या घटेको छ,"" विभागकी महानिर्देशक मतिना जोशी वैद्यले भनिन्।

आर्थिक वर्ष २०७६/७७ मा कुल ११० नमुना परीक्षण गरिएकामा पाँच-छवटामा सामान्य समस्या देखिएको उनले बताइन्।

त्यसमा खानै नहुने खाले वस्तु प्रयोग भने नभएको तर सामान्य सरसफाइ लगायतका विषयमा भने किसानहरूलाई सतर्क बनाउनुपर्ने देखिएको उनी बताउँछिन्।

नेपालमा भारत, म्यान्मार र इथियोपियाजस्ता देशहरूबाट बेसार आयात गरिने गरेको भन्सार विभागको पछिल्लो तथ्याङ्कले देखाउँछ।

राम्रो बेसार कसरी चिन्ने?

आफैँले खेतबारीमा रोपेको बोटबाट सङ्कलित कन्दबाट निर्मित धूलो बेसार शुद्ध हुन्छ। तर बजारमा उपलब्ध बेसारमा मिसावट भएको हुन सक्छ।

धूलो बेसारको परीक्षण प्रयोगशालामै गरिनुपर्ने भए पनि केही हदसम्म घरेलु विधिबाट पनि त्यसको गुणस्तरबारे जानकारी प्राप्त गर्न सकिने विज्ञहरू बताउँछन्।

पानी मिसाइएको गिलासमा बेसार हालेर केही समय छोड्दा चक मिसिएको रहेछ भने तल थेग्रिने र मैदालगायतका वस्तु प्रयोग भएको छ भने डल्लो पर्ने विभागमै कार्यरत खाद्य वैज्ञानिक तथा प्राविधिज्ञ डा. हुमा बखिम बताउँछिन्।

त्यस्तै पानीमा बेसार घुलनशील नहुने हुँदा पानीमा मिसाउना साथ कडा रङ्ग सर्नु पनि मिसावटको एक किसिमको सङ्केत रहेको जानकारहरू बताउँछन्।

बेसार किन्दा प्याकेटमा डीएफटीसीक्यू नम्बर देखिएको उत्पादन गुणस्तर विभागबाट प्रमाणित भएको हुन्छ।

मिसावटको प्रचुर सम्भावना रहने हुँदा सकेसम्म खुला रूपमा कारोबार गरिने बेसार नकिन्नु उपयुक्त हुने विभागको सुझाव छ।

बेसार कति सेवन गर्दा हानि हुँदैन?

विश्व स्वास्थ्य सङ्गठनका विज्ञसहितको एउटा समितिले मानिसले आफ्नो तौलअनुसार प्रतिदिन चारदेखि आठ ग्रामसम्म बेसार सेवन गर्न उचित हुने निचोड निकालेको डा. बखिम बताउँछिन्।

बेसारमा कर्क्यमिन नामक रासायिक पदार्थको मात्रा एक प्रतिशतभन्दा तल नघटेको हुनुपर्ने राजपत्रमा प्रकाशित ""फुड स्टयान्डर्ड""मै उल्लेख गरिएको छ।

डा. बखिमका अनुसार बेसारमा कर्क्यमिनको मात्रा तीन प्रतिशतजति हुन्छ।

त्यस्तै जलांश (तौलका आधारमा) १२ प्रतिशत नबढेको, कुल भस्म १० प्रतिशत नबढेको, एसिडमा नघुल्ने भस्म १.५ प्रतिशत नबढेको, लेड क्रोमेट नभएको अनि कुल स्टार्च ६० प्रतिशत नबढेको हुनुपर्ने उल्लेख गरिएको छ।

कुनै पनि औषधि खाइरहेका व्यक्तिले चिकित्सकको सल्लाहबिना थप बेसार खान नहुने विज्ञहरू बताउँछन्।

""विशेषतः रगत जम्न नदिने औषधि सेवन गर्नेहरूले धेरै बेसार खाँदा रक्तस्राव हुनसक्ने सम्भावना हुन्छ,"" डा. आचार्यले भने।

बेसारले शरीरमा ताप पैदा गर्ने हुँदा विशेषतः गर्मी मौसममा कम खान उचित हुने उनी बताउँछन्।

बेसारका फाइदा के हुन्?

खरेलका अनुसार बेसारले शरीरमा जलन कम गर्ने काम गर्छ। बुढेसकालमा हात पाखुरा दुख्ने समस्या हुन नदिन पनि बेसारको भूमिका महत्त्वपूर्ण हुने उनी बताउँछन्।

त्यस्तै एन्टी-अक्सिडन्ट गुणका कारण छिट्टै छाला चाउरी नपर्ने जस्ता फाइदा हुने विज्ञहरू बताउँछन्।

विभिन्न गुणका कारण बेसारलाई परम्परागत र आयुर्वेदिक औषधिमा प्रयोग गरिन्छ। यसलाई रङ्गका रूपमा पनि प्रयोग गरिन्छ।

पानीमा बेसार नघुल्ने बरु चिल्लोमा घुल्ने हुँदा दूधमा मिसाएर पिउँदा लाभ हुने विज्ञहरू बताउँछन्।"
"ब्रिटिश सेनाले गोर्खा ब्रिगेडमा सन् २०२० सम्ममा महिलाहरूलाई पनि भर्ती गर्ने घोषणा गरेको छ।

नेपालीहरू दुई सय वर्षभन्दा अघिदेखि ब्रिटिश गोर्खा फौजमा सहभागी हुँदै आएका छन्। यो अवधिमा महिलाहरूलाई पनि लडाकु सैन्यका रूपमा भर्ती गर्न लागिएको यो पहिलो अवसर भएको बताइन्छ।

त्यसैले महिलाहरूले पनि पुरुषहरूले जस्तै नै कठिन शारीरिक परीक्षाहरूमा उत्तीर्ण हुनुपर्नेछ।

' उचित '

बीबीसी नेपाली सेवालाई दिएको लिखित जवाफमा ब्रिटेनका रक्षामन्त्री ग्याभिन विलियम्सनले 'महिलाहरूले सो सर्वोत्कृष्ट ब्रिगेडमा सेवा गर्ने अवसर पाउनु उचित भएको' बताएका छन्।

ब्रिटिश सेनाका एकजना वरिष्ठ अधिकारी एवम् गोर्खा ब्रिगेडका प्रमुख लेफ्टिनन्ट जनरल निक पोप, सीबीईले यो निर्णयले ब्रिटिश सेनाको खुलापन र विविधता प्रतविम्बित गर्ने बताए।

बीबीसी नेपाली सेवालाई उपलब्ध उनको टिप्पणीअनुसार यो नीति महिलाहरूलाई पनि स्थलगत लडाइँमा प्रत्यक्ष सहभागी हुने अवसर दिने ब्रिटिश सरकारको निर्णय अनुरूप नै छ।

""ब्रिगेड अफ गुर्खाज सन् २०२० सम्ममा महिला आवेदकहरूका लागि पनि खुल्ला हुनेछ,"" उनले भने।

योग्यता

छनोट प्रक्रियामा सहभागी हुन आवेदकको तौल ५० केजी र उचाइ १५८ सेन्टिमिटर (पाँच फुट एक इन्च) बढी हुनुपर्छ।

उनीहरू आठ चोटि 'अन्डर्आर्म हीभ' गर्न सक्षम पनि हुनुपर्छ।

छनोटका लागि आवेदक महिलाहरूले २५ केजी बालुवा डोकोमा बोकेर पाँच किलोमिटर उकालो दौडिनुपर्नेछ।

भर्ना प्रक्रिया पोखरामा हुनेछ। छानिएका आवेदकहरूले ब्रिटेनको नर्थ योर्कशरस्थित क्याट्रिकमा १० हप्ता तालिम लिनेछन्।

इतिहास

सन् १८१५ मा नेपालमा आक्रमण गर्दा ठूलो क्षति बेहोरेपछि ब्रिटिश इस्ट इन्डिया कम्पनी र नेपालबीच एउटा सम्झौता भयो। त्यसअनुसार नेपालीहरू पनि ब्रिटिश फौजमा भर्ती हुन पाउने भए।

सन् १९४७ मा भारत विभाजित भएपछि नेपाल, भारत र ब्रिटेनबीच अर्को सम्झौता भयो। त्यसपछि भारतमा भएका चारवटा गोर्खा रेजिमेन्टहरू ब्रिटिश सेनामा सारिए।

तिनै रेजिमेन्टहरू मिलाएर ब्रिग्रेड अफ गुर्खाजको गठन भयो।

द्वितीय विश्वयुद्धका बेला गोर्खा सैनिकको सङ्ख्या सर्वाधिक अर्थात् एक लाख बाह्र हजार थियो।

प्रथम र द्वितीय विश्वयुद्धमा दुई लाख ३० हजार भन्दा बढी गोर्खा सैनिकहरू सहभागी भएका बताइन्छ।

तर पछि उनीहरूको सङ्ख्या घट्यो।

अहिले झन्डै तीन हजार गोर्खा सैनिक सेवामा छन्।

युद्धभूमिमा जाँदा आधुनिक हतियारबाहेक अहिले पनि उनीहरू परम्परागत हतियार १८ इन्च लामो खुकुरी बोक्छन्।"
"ब्रिटिश सेनामा गोर्खा राइफल्सको तेस्रो बटालियन स्थापना भएर सन् २०१९ बाट भर्ती थालिने त्यहाँको रक्षा मन्त्रालयले जनाएको छ।

पछिल्ला वर्षमा ब्रिटेनको सेनाको घटिरहेको सङ्ख्याको मारमा नेपाली गोर्खाहरू समेत परेका थिए।

नयाँ निर्णयसँगै उनीहरूको सङ्ख्या ७३० ले बढेर झन्डै चार हजार पुग्ने ठानिएको ब्रिटिश फोर्सेस बोर्डकास्टिङ सर्भिसले जनाएको छ।

नेपालसँग छलफल भएको थियो?

फागुनको दोस्रो साता नेपाल भ्रमणमा रहेका ब्रिटिश रक्षा राज्यमन्त्री मार्क लाङ्कास्टरले बटालियन बढाउनेबारे नेपाल सरकारसँग कुनै छलफल नगरेको परराष्ट्रमन्त्री प्रदीप ज्ञवालीले बीबीसी नेपाली सेवालाई बताए।

उनले भने, ""गोर्खा सैनिकको सङ्ख्या थप गर्ने विषयमा समग्र पुनरवलोकन नभएसम्म नेपालको सहमति छैन भनिसकेका छौँ।""

मन्त्री ज्ञवाली भर्तीको सङ्ख्या थपघट हुने विषयमा नेपाल सरकारसँग छलफल हुनुपर्ने बताउँछन्।

नेपाल, भारत र बेलायत सरकारबीच सन् १९४७ मा भएको गोर्खा फौजबारेको त्रिपक्षीय सम्झौतालाई उल्लेख गर्दै उनीहरूको सेवा सुविधा र सङ्ख्याको बारेमा समय-समयमा बहस हुने गरेको छ।

तस्बिर स्रोत, PMO NEPAL

सन् २०१९ का लागि नेपालका विभिन्न ठाउँबाट हुने प्रारम्भिक छनोटमा १० हजारबाट छानिएका ५८० पोखरा आइपुगेका थिए।

भर्तीको सङ्ख्या सन् २०१९ मा ४३२ थियो जुन पछिल्लो साढे तीन दशकको सबैभन्दा उच्च हो।

परिव र्तित परिवेश

ब्रिटेनले तीन वर्षअघि गरेको आफ्नो प्रतिरक्षा समीक्षामा पाँचवटा विशेषज्ञ पैदल फौज तयार पार्ने बताएको थियो।

जसअन्तर्गत नै अहिले तेस्रो बटालियन स्थापना गरेर गोर्खा सैनिकहरुको सङ्ख्या बढाउन लागिएको ब्रिटेनको रक्षा मन्त्रालयले जनाएको छ।

नयाँ बटालियनमा गोर्खालाई रोज्नुको कारण बताउँदै ब्रिटिश रक्षा राज्यमन्त्री लाङ्कास्टरले भनेका छन्, ""दुई शताब्दीभन्दा बढी समयदेखि गोर्खाहरूले आफ्नो क्षमता र साहसका कारण निकै उच्चस्तरको सेवा र बलिदान दिएका छन्। उनीहरूले यूके र ब्रिटिश सेनासम्म ल्याएको त्यही मौलिक विज्ञता र दृष्टिकोणकै कारण तेस्रो बटालियनमा निर्माणका लागि छानिएको हो।""

ब्रिटेनको विश्वव्यापी सुरक्षा प्रतिबद्धतासँग जुझ्नमा महत्तवपूर्ण मानिने तीव्र उद्धार, इन्जिनियरिङ र सञ्चारसम्बन्धी जिम्मेवारीहरू मुख्य मानिने मन्त्रालयले जनाएको छ।

दुई शताब्दीदेखि ब्रिटिश सेनामा रहेका गोर्खा सैनिकहरू आधारभूत तालिममा शतप्रतिशत उत्तीर्ण हुनेमध्ये पर्छन्।

'सरकार स्पष्ट होस्'

हाल ब्रिटेनमा सेवानिवृत्त जीवन बिताइरहेका भूतपूर्व गोर्खा मेजर टिकेन्द्र दल देवान नयाँ घोषणालाई 'उत्साहजनक' बताउँछन्।

""गोर्खा सैनिकहरू पुराना पुस्तामा भएका विभेद र समस्याका बेग्लै कथा छन्। तर नयाँ पुस्ताका भएको समान अवसरबीच यस्तो घोषणाको स्वागत गर्नुपर्छ।""

उनीजस्ता भूतपूर्व गोर्खाहरूको एउटा माग भने ब्रिटेनलाई आवश्यक पर्दा ठूलो सङ्ख्यामा भर्ती गर्ने नचाहिँदा कटौती गर्ने अनिश्चितता हटाउनुपर्छ भन्ने हो।

देवान भन्छन्, ""जसको लागि दुवै सरकारहरू मिलेर गोर्खाहरुको न्यूनतम सङ्ख्या घटबढ नहुने सहमति गर्नु आवश्यक छ।""

ब्रिटिश सेनामा पछिल्लो समय गोर्खाहरूलाई अन्य रेजिमेन्टतर्फ जाने अवसर समेत खुला छ।

नयाँ बटालियनले गोर्खाहरूलाई बढुवाजस्ता व्यावसायिक उन्नतिको अवसर उच्च हुने र उनीहरुले गोर्खा बिर्गेडमै पूरा २४ वर्ष सेवावधि पूरा गर्ने सम्भावना उच्च हुने ब्रिटिश रक्षा मन्त्रालयको भनाइ छ।"
"ब्रिटिश सेनाबाट सेवानिवृत्त भूतपूर्व गोर्खा सैनिक अनिल गुरुङको घरमा झण्डै दुई साताअघि एउटा निम्तो आइपुग्यो। त्यो साधारण निम्तो थिएन।

त्यो संसारभरिका सञ्चारमाध्यमले चर्चा गरिराखेको र सर्वसाधारणको ध्यानाकृष्ट भएको ब्रिटिश राजकुमार ह्यारी तथा उनकी प्रेमिका मेगन मार्कलबीच शनिवार हुने भव्य विवाह समारोहको निम्तो थियो।

निम्तो

आफ्नो परिवारसहित हाल ब्रिटेनको मेडस्टोनमा बस्ने ३० वर्षीय अनिललाई स्थानीय मेडस्टोन काउन्सिलमार्फत् उक्त निम्तो आएको थियो।

अफगानिस्तान खटिएका बेला एउटा विस्फोटमा परी उनले दाहिने खुट्टा गुमाएका थिए।

""निम्तो पाउँदा मलाई निकै खुशी लाग्यो, गर्व पनि लाग्यो,"" बीबीसीसँग कुरा गर्दै अनिलले भने।

शाही विवाहको निम्तो मान्न अनिल र उनकी श्रीमती बबिना जाँदैछन्।

कस्तो पोसाक लगाउने भन्नेबारे गुरुङ दम्पतिबीच शुक्रवार दिउँसोसम्म छलफल हुँदै थियो।

""हामीलाई निम्तो आएको छ भन्ने थाहा पाएर साथीहरूले बधाई दिए। सबै जना खुसी छन्। सबैले राम्रो मानेका छन्,"" बबिनाले भनिन्।

पाँच वर्ष अघि सेनाबाट सेवानिवृत्त भएका अनिल अहिले ऐल्सफोर्डस्थित रोयल ब्रिटिश लिजन इन्डस्ट्री अन्तर्गतको एक कंपनीमा काम गर्छन्।

कल्याणकारी संस्थाको रूपमा दर्ता रहेको सो संस्थाले सेनामा काम गर्दा घाइते भएका भूतपूर्व सैनिकहरू लगायत अरू सर्वसाधारणलाई पनि रोजगारी दिएको छ।

सन् २००९ मा अफगानिस्तानको हेल्मन्ड प्रान्तमा खटिएका बेला अनिल गम्भीर घाइते भएका थिए।

राति गस्ती गरिरहेका बेला विस्फोटक पदार्थ पड्कियो, उनी त्यसमा परे।

""त्यसपछि मलाई क्याम्प ब्यास्टनस्थित अस्पताल लगियो र २४ घन्टाभित्र यूके ल्याइयो।""

विष्फोटमा परी आफ्नो दाहिने खुट्टा गुमाएका उनी अहिले 'प्रोस्थेटिक लेग' अर्थात् कृत्रिम खुट्टा लगाएर हिँडडुल गर्छन्।

उनी खेलकुद र कल्याणकारी काममा पनि निकै सक्रिय छन्।

खेलमा भाग

उनले सन् २०१४ मा यूके र २०१६ मा संयुक्त राज्य अमेरिकामा आयोजित इन्भिक्टस खेलहरूमा भाग लिएका छन्।

सिटिंग भलिबल खेलमा उनले पदकहरु पनि जितेका छन्।

सानो पाराओलिम्पिक्स पनि भनिने सो खेलका क्रममा राजकुमार ह्यारीसँग भेट भएको उनले बताए।

राजकुमार ह्यारीले अफगानिस्तानमा पनि केही समय ‌सैनिक जिम्मेवारी निर्वाह गरेका थिए। उनले गोर्खा सैनिकहरूसँग हुँदा आफूलाई कुनै डर नलाग्ने बताएका थिए।

साहसिक काममा रुचि राख्‍ने अनिल गत वर्ष नेपाल भ्रमण गरी एभरेस्ट बेस क्याम्पसम्म पुगेका थिए।

उनले आफू कार्यरत संस्था रोयल ब्रिटिश लिजन इन्डस्ट्रीका लागि ११,००० पौण्डभन्दा बढी (झन्डै १६ लाख रुपियाँ) सहयोग जुटाएका थिए।

""मेरो त्यो यात्राको विवरण स्थानीय अखबारहरूमा छापिएको थियो। सम्भवत: त्यसले गर्दा पनि स्थानीय काउन्सिलले मेरो नाम राजकुमारको विवाहमा निम्त्याउन समावेश गरेको हुनसक्छ,"" उनले भने।

' सही जीवनसाथी '

श्रीमती बबिना चाहिँ अभिनेत्री मेगन मार्कल लाई निकै रुचाउँछिन्।

""राजकुमार ह्यारीले सही जीवनसाथी चुनेका छन् भन्ने मलाई विश्वास छ।""

""उहाँहरूको दाम्पत्य जीवन सुखद होस् भन्ने हामी चाहन्छौँ,"" उनले भनिन्।

पाँच वर्षीया छोरी जारा र एक वर्षीय छोरा बिहान गुरुङलाई इष्टमित्रसँग छोडेर शनिवार बिहानै उनीहरू विवाह समारोह हुने विन्डसर जाने तयारीमा छन्।

विन्डसर पुग्न मोटरमा झन्डै डेढ घन्टा लाग्छ।

तर गुरुङ दम्पतीको मन भने त्यहाँ पुगिसकेको छ।"
